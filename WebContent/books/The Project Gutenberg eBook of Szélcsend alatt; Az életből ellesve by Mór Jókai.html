<!DOCTYPE html PUBLIC "-//W3C//DTD XHTML 1.0 Strict//EN" "http://www.w3.org/TR/xhtml1/DTD/xhtml1-strict.dtd">
<!-- saved from url=(0057)https://www.gutenberg.org/files/56627/56627-h/56627-h.htm -->
<html xmlns="http://www.w3.org/1999/xhtml" xml:lang="hu" lang="hu"><head><meta http-equiv="Content-Type" content="text/html; charset=UTF-8">
<meta name="generator" content="HTML Tidy for HTML5 for Linux version 5.4.0">

<meta http-equiv="Content-Style-Type" content="text/css">
<title>The Project Gutenberg eBook of Szélcsend alatt; Az életből
ellesve by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>
Project Gutenberg's Szélcsend alatt; Az életbol ellesve, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.



Title: Szélcsend alatt; Az életbol ellesve

Author: Mór Jókai

Release Date: February 22, 2018 [EBook #56627]

Language: Hungarian

Character set encoding: UTF-8

*** START OF THIS PROJECT GUTENBERG EBOOK SZÉLCSEND ALATT; AZ ÉLETBOL ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="https://www.gutenberg.org/files/56627/56627-h/56627-h.htm#Page_291">291</a>. oldalon
található.</p>
<p>Az eredeti képek elérhetők innen: <a href="http://books.google.com/books?id=rvViAAAAMAAJ">http://books.google.com/books?id=rvViAAAAMAAJ</a>.</p>
<p>Facebook oldalunk: <a href="http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap">
<div class="figcenter"><img src="./The Project Gutenberg eBook of Szélcsend alatt; Az életből ellesve by Mór Jókai_files/cover.jpg" alt="" title=""></div>
<hr class="chap">
<p class="center"><span class="caption-150">JÓKAI MÓR<br>
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXXV. KÖTET</span></p>
<p class="center"><span class="caption">SZÉLCSEND ALATT * AZ
ÉLETBŐL ELLESVE</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap">
<p class="center"><span class="caption-150">SZÉLCSEND
ALATT</span></p>
<p class="center"><span class="caption-150">*</span></p>
<p class="center"><span class="caption-150">AZ ÉLETBŐL
ELLESVE</span></p>
<p>&nbsp;</p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap">
<p><span class="pagenum"><a name="Page_1" id="Page_1">-1-</a></span></p>
<h1>SZÉLCSEND ALATT</h1>
<p><span class="pagenum"><a name="Page_2" id="Page_2">-2-</a></span></p>
<p><span class="pagenum"><a name="Page_3" id="Page_3"><br>
-3-</a></span></p>
<h2>A KURUCZVILÁG UTÁN.</h2>
<p>Huszonhat éve múlt már, hogy II. Rákóczi Ferencz tárogatói
utolsót harsogtak a Tisza partjain.</p>
<p>A kurucz név nem jelentett már semmi nagyot, legfeljebb még
holmi torzonborz, elhanyagolt külsejű alakok kigúnyolására
használgatták azt. A nemes urak iparkodtak a szatmári béke óta a
fényes hivatalokban megerősödni, s a rodostói sírnak egyedüli
látogatója volt a pontuszi árapály zúgása; a hazafiak emlegetése
felől bizton alhatott abban a száműzött fejedelem.</p>
<p>A «libertás» nem járt a közforgalomban többé; mint rézpénz is
elértéktelenült már, hát még mint eszme?</p>
<p>A neoacquistica kisimítá szépen a birtokviszonyokat, kiki
elhelyezé magát a számára jutottban, s ha akadt még egy-egy
zúgolódó itt-amott az országban, ki rongyos tarisznyával, megfakult
okiratokkal rendre járta a dicastériumokat, negyedszázadokra nyúlt
pör lidérczfarkát üldözve, az ugyancsak sok nevetségnek tette ki
magát.</p>
<p>Az öreg és ifjú gavallér hátra simítá a daczos üstököt s
varkocsba csavarva haját, port hintett a fejére, világ divatja
szerint.</p>
<p>A fejedelem emlékpénzeit, miken egy katholikus, egy protestáns
és egy óhitű alakja volt látható, kik egy közös oltáron élesztik a
tüzet, mutogatták még mint curiosumokat, de már azoknak értelmét
senki sem fogta föl; a magyar ember megnyugodott abban, hogy hiszen
vannak függő pecsétes törvényei,… a miket senki sem tart meg.</p>
<p>Utoljára még magát a jámbor tárogatót is összetörték,
<span class="pagenum"><a name="Page_4" id="Page_4">-4-</a></span>
pedig hiszen úgy sem fujta volna már azt senki, mert nem kellemetes
annak a hangja.</p>
<p>Ez időben élt Nógrádon egy kitünő férfia a magyar protestáns
ellenzéknek, Csornai. Mint fiatal ember az utolsó reménységig
megmaradt a szabadság ügye mellett, kísérte a fejedelmet
lengyelországi bujdosásaiban, hallotta külön-külön három császár
ajkairól hangzani a magasztos biztatást, hogy a magyar nemzetnek
még nagygyá kell lenni; egy pár évig ábrándozott e fölött, azután
haza jött megmaradt jószágaira, és föltette magában, hogy okos
ember fog lenni.</p>
<p>Hivatalt ugyan nem vállalt, de követté választatván, fölment a
pozsonyi országgyűlésre azon erős szándékkal, hogy ha karddal nem
használhat többé nemzete ügyének, legalább bölcs, higgadt szóval
fog segélyére lenni.</p>
<p>Ott olyan jól viselte magát, hogy mindjárt a gyűlések elején
kivetették néhány társával együtt a gyűlésteremből. Mint nyakas
kalvinisták nem akartak bizonyos szavakat az esketési formularéban
utánmondani, s azért haza küldték őket szépen.</p>
<p>Otthon addig zakatolt, míg a megyéje ujra visszaküldte követnek,
s az ország rendei beleegyeztek, hogy úgy tegye hát le az esküt, a
hogy lelki meggyőződésével összefér.</p>
<p>Ott azután közel egy évig segített a tüzet a miniszterek alá
rakni, de a mitől azok, mint a bibliai három zsidó ifju, meg nem
égtek; szaporította a gravameneket, pattogott a jezsuiták ellen,
küzdött a nemesi előjogok sérthetetlenségeért, követelte vissza a
temesi bánságot, közel volt egy pár szóbeli crimen læsæ
elkövetéséhez és megmutatta, hogy sem a nádortól, sem a homo
regiustól meg nem ijed.</p>
<p>A míg ezt megmutatta, azalatt elszerette az egyetlen leányát
valami indigenált karantáni báró.</p>
<p>Báró Zelcz Vilmos szegény legény volt, de csinos férfi. Mint
magyar indigena a testőrseregnél szolgált, s az udvar által
gyakorta küldöztetett Pozsonyba. <span class="pagenum"><a name="Page_5" id="Page_5">-5-</a></span></p>
<p>A kuruczvilágnak régen híre-hamva mult már, a Krajn és Karantán
bárói családból eredt másodszülötteknek nem volt többé az a
föladatuk, hogy vitéz dragonyosaik élén a durczás magyar városokból
beemeljék a harácsot: sokkal kellemesb hadjáratra voltak ezúttal
kiküldve.</p>
<p>Eredjetek gyermekeim, ne legyetek útjokban bátyáitoknak; ügyes,
tetszetős fiuk vagytok, foglaljatok magatoknak birtokot,
uradalmakat. Itt van a sok czímre vágyó magyar úr. Örül mindegyik,
ha leányai keze által az udvar légkörébe juthat; menjetek házasodni
Magyarországra.</p>
<p>Sok atyafiság köttetett ez idő óta a két szomszéd nép között, s
miután a bécsi udvar adta Magyarországnak a divatot, nem csoda, ha
a divatnak az is meghódolt, a ki a kardnak nem.</p>
<p>Az ifju testőr és Csornai Katinka közti ismeretségből azonban
ezúttal nem lett házasság, mert hirtelen dögmirigy ütött ki az
országban, a rendek hazasiettek, a nagy sürgésben alig maradt a
szeretőknek annyi alkalmuk, hogy egymásnak örök hűséget esküdve,
búcsut vehessenek.</p>
<p>Egyébiránt elég idejük volt még: Katinka nem volt több tizenhat
évesnél, Zelcz báró pedig semmi egyéb, mint egy szál gárdista,
kilátással egy szerény másodhadnagyi állomásra. Még mind a két
gyermeknek nőni kellett, hogy azzal a vakmerő eszmével
megjelenhessenek Csornai Gábor előtt, hogy ők egymást szeretni
bátorkodnak.</p>
<p>Azután pedig nagyon sokáig nem nyilt alkalom összejöhetniök.</p>
<p>Katinka anyja be volt avatva leánya szívviszonyába, az egész
szerelmi cselszövény az ő gondos felügyelete alatt köttetett. A
nőben volt egy kis hiúság.</p>
<p>Csornai soha sem engedte magát rábiratni, hogy az udvarhoz
fölmenjen. Csalogatták kitüntetésekkel, hivatalokkal, semmi sem
ragadt meg nála; azt felelte, hogy vén már ő új szokásokat kezdeni.
<span class="pagenum"><a name="Page_6" id="Page_6">-6-</a></span></p>
<p>E közben egyik év a másik után haladt, Katinka egyik kérőjének a
másik után kosarat adott, már hét év mult el a pozsonyi
országgyűlés óta, s Katinka még mindig hajadon volt.</p>
<p>Gábor úr nem aggódott e miatt. Az ő idejében sem mentek a
leányok huszonnégy éves koruk előtt férjhez, azt tartá: a ki korán
megy férjhez, nem lehet jó gazdasszony.</p>
<p>Azt ő nem is sejté, hogy leánya kire vár.</p>
<p>Látta ugyan, hogy valami hadnagyocska majd itt, majd amott
megfordul családjánál, hol otthon, hol a megyei székvároson;
hallotta is, hogy azt mint Zelcz bárót mutatják be neki, hanem már
az a fatuma volt a morva és karantáni nevekkel, hogy azokat rögtön
elfelejtette, s egyik látástól a másikig az illetőnek az ábrázatja
is annyira kiment emlékéből, hogy mindannyiszor teljesen idegen
látogatóul fogadta el s bámult, ha mondták, hogy itt, meg ott
beszélt már vele.</p>
<p>Két esztendő kellett az öreg kurucznál arra, hogy Zelcz bárót
annyira észrevegye, a mennyi kell valakinek gyanussá tételére. Egy
párszor úgy kérdezte magában, hogy vajjon mit támad föl annyiszor
ez az ember, a ki ő rá nézve a legtökéletesebben meg van halva,
mind akkor, a midőn nincs szemei előtt.</p>
<p>Az 1737-ben kiütött török háború több alkalmat adott Zelcznek
Csornai házánál megjelenhetni: majd futárnak volt küldve a főhadi
tanácshoz, majd ujonczozással, majd élelmezéssel, pótlovazással
volt megbizatva. Pártfogások útján kieszközlé, hogy Nógrádban
mulathasson, s ilyenkor aztán több napot tölthetett Csornai
lakában.</p>
<p>Az öreg kuruczot nem érdekelte semmit az egész török háború.</p>
<p>Eleinte lelkendezve hallgatta a csatatérről jövő hireket, nagy
elégtételt talált benne, hogy a vitéz Pálffy János mellőztével,
gróf Seckendorf neveztetett ki fővezérré, s azt a törökök
siralmasan megpaskolták; nagyon sokat <span class="pagenum"><a name="Page_7" id="Page_7">-7-</a></span> forgolódott
álmatlan fekhelyén, mikor meghallotta, hogy a szultán Rákóczi
Ferencz fiát, Józsefet erdélyi fejedelemmé nevezte ki, s a Dunához
küldte; hanem azután nem sokára jött a hír, hogy az utolsó Rákóczi
megtért az ő őseihez, de nem ősei földén, s el is temették valahol;
azontúl aztán nagyon csendesen tudott aludni Csornai a csatatérről
szárnyaló szellők miatt, akár mi hírt hoztak is azok.</p>
<p>Legföljebb azt a mulatságot szerezte magának, hogy az egymás
után sűrűn következő császári vezérek hogyléte felől kérdezősködött
a jól értesült toborzó biztosnál, mikor az egy pohár borra összeült
vele délutánonkint.</p>
<p>– Hát kedves báró Zelcz úr, mit csinál a halhatatlan
Seckendorf?</p>
<p>– Mennyire haladt már a vitéz Königseck?</p>
<p>– Elfogta-e a szultánt a vakmerő Wallis Olivér?</p>
<p>– Hagyott-e még törököt irmagul a derék Schmettau?</p>
<p>– Igaz-e, hogy a hős Suckov levegőbe röpíté magát
Nándorfehérvárral együtt?</p>
<p>– Hát a bölcs Neiperg, hogy szedte rá a török vezéreket?</p>
<p>Csornai nagyon jól tudta, hogy Zelcz ezekre a kérdésekre azt
lesz kénytelen felelni,… hogy a halhatatlan Seckendorf azt a nem
igen hizelgő mondatot hallá a császártól: «Nincs igaz hadvezérem
többé; Eugennel eltünt a szerencse sasaimtól.»</p>
<p>Hogy a vitéz Königseck nagyon sokat haladt, de a lova fejével
épen ellenkező irányban,</p>
<p>hogy a vakmerő Wallis Olivér Kroczkánál serege felét a
csatatéren hagyta,</p>
<p>hogy a hős Suckov Nándorfehérvárat tizenötezer vitézzel együtt
kardcsapás nélkül föladá,</p>
<p>hogy a derék Schmettau nem jutott odáig, hogy törököt
lásson,</p>
<p>s hogy a bölcs Neiperg úgy összeveszett a többi generálisokkal,
hogy majd egymást ették meg, s a mulatság vége <span class="pagenum"><a name="Page_8" id="Page_8">-8-</a></span> az lett, hogy
az orosz kedveért kezdett török háborúban elvesztettük Szerbiát,
Boszniát, Havasalföldet, az annyiszor dicsőséges Nándorfehérvárral
együtt:</p>
<p>de hogy mindez strategice és diplomatice azért igen helyesen
történt, s ha valami hiba esett, az majd kiderül a hadi törvényszék
előtt, s ha valamelyik tábornok vétett a réglement ellen, az
bizonyosan elveszti rendjeleit és sánczfogságot kap, a mi aztán
elég szép kárpótlás az országra nézve, három elvesztett
tartományért.</p>
<p>– No de csakhogy hát a béke megköttetett, ennek ugyan örülünk
mind a ketten.</p>
<p>– Ugyan miért mind a ketten?</p>
<p>– Hát ujonczozni nem kell többé; a báró úr örül annak, hogy
visszamehet Bécsbe,… aztán… én is annak örülök.</p>
<p>– De akkor remélem, hogy ön is el fog Bécsbe jönni?</p>
<p>– Ha csak talán vason!</p>
<p>– Oh sokkal gyöngédebb lánczokon.</p>
<p>– Nem gondolnám. Nekem senkim sincs, a kit ott keressek.</p>
<p>– De majd lesz.</p>
<p>E jóslatos szóval fölkerekedett a báró, s magára hagyta
Csornait, a ki ettől az órától fogva kezdte világosan sejteni, hogy
Zelcz Vilmos úrnak valami más oka is van még az ő házát
szállomásnak (Absteigquartier) nézni, mint jó szerednyei bora.</p>
<p>De isz abból ugyan semmi sem lesz!</p>
<p>Hja bizony pedig, édes kuruczom, azon időben jobban értettek a
czivilizáczió terjesztéséhez, mint a közelmult emberei. Nem küldték
lineával a hóna alatt az új telepítőt az országba, hanem fényes
kardos lovag alakjában; s ha voltak itt-amott a barbár őskornak
szilajabb lakói, kiket czím, hivatal, udvari fény tőrbe nem csalt,
kiket rendszalaggal nem lehetett elfogni: azokat gyöngébb
oldalukról kerülték meg; azokkal sógorságot kötöttek.</p>
<p>A királyi trónörökös maga is nő volt; nagyon jól ismerte a
nőket. <span class="pagenum"><a name="Page_9" id="Page_9">-9-</a></span></p>
<p>Báró Zelcz búcsúvétele Csornaiék házától egyúttal ünnepélyes
leánykéréssel is volt összekötve.</p>
<p>A lovag szélesen előterjeszté, micsoda nagy családokkal van
összeköttetésben, birtokai hol feküdtek valaha, ősei milyen derék
emberek voltak. Mennyire kegyében áll ő a császárnak, milyen magas
kilátásai vannak. Mennyire szereti a magyarokat, milyen erős
óhajtása e derék, nagylelkű nemzettel rokoni összeköttetésbe jőni.
S hogy egy igen nagyot is mondjon, még azt is megigéré a vén
kurucznak, hogy kieszközli a császárnál azt a kegyet számára,
miszerint a házasságból eredendő fiúgyermekek az apjuk neve mellett
az anyjukét is viseljék; milyen szépen fog ez hangzani: Zelcz
Csornai Hugó Árpád.</p>
<p>Csornai Gábor igen kereken válaszolt a kérdésre.</p>
<p>– Édes úr, az ajánlott megtiszteltetést köszönöm, de leányomat
nem adom az úrhoz. Egyért azért, mert nem szeretném, ha olyan
helyre vinnék férjhez, a hol én soha meg nem látogathatnám; másért
pedig, mert… mert nekem az úr nem tetszik. Nem lehet ezt
magyarázgatni; így van, és így marad; nem tehetek róla. Más a
szivünk, más a lelkünk, nem beszélünk egymás nyelvén, nem
gondolkozunk egyformán, egyikünknek megárt, a mitől a másik megél:
tűz és jég a mi nevünk egymás mellett, nem lehet azt összekötni.
Miattam lehet az úr igen nagy emberré, akár generálisig viheti,
könnyű az béke idején; majd én csak megmaradok szegény kurta
nemesnek. Tessék Isten hírével járni; ha valamiben szolgálhatok,
parancsoljon velem, megtetszett valamelyik paripám, üljön föl rá,
vigye el; ha tartozom valamivel azért, hogy itt tetszett nálam
mulatni, mondja meg, mit fizessek? Köszöntetem az otthonlevőit, még
tán azt is mondhatom, hogy csókolom a kezeiket (ha akarom), de a
leányomat már csak nem adom oda.</p>
<p>Zelcz teljes mértékben készen volt erre a válaszra, még csak el
sem hüledezett bele. Bizonyos volt ő a maga dolgáról. Az asszonyok
kegyét birta, az apát pedig jól ismeré. <span class="pagenum"><a name="Page_10" id="Page_10">-10-</a></span></p>
<p>– Tudom én azt nemzetes jó uram, hogy én nem tetszem
kegyelmednek abban a mértékben, a melyben kegyelmedet szereti az én
lelkem: kevés érdemem is van rá; hanem már a szerelem olyan dolog,
a mit nem osztanak érdemek után; az bizony csak szerencse, s ilyen
szerencse ért engem is, a midőn Katinka kisasszony szivét nekem
ajándékozá.</p>
<p>Csornai meglepetve nézett jelenlevő leányára, ki sápadtan süté
le szemeit előtte, s arczának elhalaványulásával bizonyítá, hogy a
mit Zelcz mondott, az való.</p>
<p>Csornai ajkán valami mérges válasz lebegett, de mielőtt azt
kimondta volna, neje oda rohant hozzá, s hogy egy szomorú jelenetet
meggátoljon, keblére borult, s sietett kimondani a kettévágó
szót.</p>
<p>– Kedves uram, késő haragudnod; Katinka már Zelcz hitvese,
tegnap esküdtek meg titokban. Én intéztem ezt így; ha haragod van,
az essék az én fejemre.</p>
<p>A vén nemes megtántorult e szóra. Szemei elé kapott, mintha
valami sötétséget akarna elvenni előlük, mely látását hirtelen
elvevé, s jobbjával úgy megszorítá neje karját, hogy ujjahegyei ott
maradtak rajta. Azután erőszakot tett indulatán, bocsánatot kért
nejétől a fájdalomért, öntudatlan tevé.</p>
<p>– Tehát tegnap megesküdtek titokban? kérdezé, nejére szegezvén
szemeit.</p>
<p>– Igen, Gábor, szólt az, még jobban hozzá tapadva, tudtuk, hogy
te soha nem egyeznél bele, s Katinka nagyon szereti őt; meghalna,
ha övé nem lehetne. Én tudom, hogy mit szenvedett e gyermek már hét
év óta; mert hét éve, hogy szereti.</p>
<p>– Hét éve? s ezt nekem nem mondta soha.</p>
<p>E szemrehányó szóra zokogva borult lábaihoz a leány, s térdét
átölelve, rebegett, maga sem tudta mit.</p>
<p>– Kelj föl, édes leányom, szólt szeliden a vén kurucz, nem
haragszom rád, nem pirongatlak. Nem átkozlak meg, nem tagadlak ki.
Az vagyok hozzád most is, a ki <span class="pagenum"><a name="Page_11" id="Page_11">-11-</a></span> voltam. Nem történt kedvem
szerint ez a dolog, de ezt nem fogom mondani senkinek soha. Mikor
el fogod hagyni házamat, meg lehetsz felőle győződve, hogy apád
áldása megy veled, ki azt csak magában mondja, mert szavakat nem
talál hozzá; és jusson eszedbe majd ha szerencsétlen fogsz lenni,
hogy van egy ember, a ki még akkor is igazán szeretett, a midőn
megcsalád. Jó apád vagyok, midőn elmégy, s jó apád leszek,… majd ha
visszajösz:… pedig te vissza fogsz jőni.</p>
<p>Zelcz természetesen tiltakozott e lehetőség ellen, biztatta
Csornait, hogy majd meg fogja látni.</p>
<p>Csornai nem hagyta neki kibeszélni, hogy mit fog meglátni?</p>
<p>– Jól van, báró úr; kegyelmed czélt ért, leányom öné; elviheti.
De vigyázzon rá, hogy a míg én élek, meg ne sirattassa vele mostani
lépését; mert nincs a szentek hegedüjében az az imádság, a mely az
úr fejéről elhárítsa ezt a kezet, mely most leányom fején áldva
nyugszik.</p>
<p>Zelcz persze esküdött égre, földre, hogy előbb lehullnak a
csillagok stb., stb.</p>
<p>Nem is időztek aztán sokáig, másnap már fölpakolta nejét, s
elvitte magával Bécsbe.</p>
<p>Csornai egy mogorva képpel sem mutatta többé, hogy valami
háborítja, csak azon évődött még, hogy milyen szörnyűség egy leányt
férjhez adni rendes násznagyi szertartás, vőfélyek, nyoszolyók,
násznép nélkül; a háromszoros templomi kihirdetés mellőztével; sem
szomszédok nem voltak jelen, hogy legalább egy pohár bort ittak
volna az új házasok boldog jövőjére; úgy mentek el, mint a kik
lopnak, szöknek.</p>
<p>Ez év őszén meghalt Károly király, s a következő év tavasza
nagyon viharos esztendőt nyitott meg. Már tél utóján elkezdett
mennydörögni, ezúttal ágyúhang volt az. Bő termés! mondja rá az
időjós;… de volt is jó aratása a nagy kaszásnak!</p>
<p>A trónra lépő fejedelemnő minden szomszédjában <span class="pagenum"><a name="Page_12" id="Page_12">-12-</a></span>
harczrakész ellenséget talált, s idebenn megrongált pénzügyet s
demoralizált hadsereget.</p>
<p>A franczia udvarnál már el is készíték az új térképet, mely
szerint Szilézia a porosznak, Morvaország a szász királynak,
Lombárdia a szárd fejedelemnek volt osztva, míg Csehország s a
czímet adó Ausztria maga a bajor Károlynak volt jutandó; csupán a
rokontalan magyar, a kinek a nagy világon e kívül nincsen számára
hely, volt meghagyva az ifju királynőnek.</p>
<p>Miniszterek, országnagyok elvesztették a fejüket, tábornagyok
siettek magukat nyugalmaztatni, maga a királynő is arra fakadt,
hogy nem talál már helyet országában, hol közelgő szülését nyugton
bevárhassa. Az osztrák birodalom végfeloszlása küszöbén állt.</p>
<p>Tudja mindenki, hogy a magyar mit tett ekkor?</p>
<p>Csornai Gábor ezúttal nem volt jelen a rendek között, kiket a
királynő a pozsonyi várba fölhivott. Köszvényét okozta, mely nem
engedi a házból kimenni.</p>
<p>A helyett leánya, Katinka jött meg falusi lakába, mert Zelcz a
királyi hadsereggel a háborúba ment el, s az idő alatt, míg a férj
a háború kétséges viszontagságainak van kitéve, csakugyan legjobb
lesz a nőnek szülői házánál lenni.</p>
<p>Azon nyugtalanságból, melylyel Katinka fogadott minden kósza
hírt a csatatérről, láthatta Csornai, mennyire szereti leánya
férjét.</p>
<p>– Ne féltsd te őt, szokta neki mondogatni az öreg úr, félig
vigasztalásképen, nem megy az oda, a hol veszedelem van.</p>
<p>Rendkívül restelte volna az öreg úr, ha vejével valami olyan
dolog történik, a miért azt lett volna kénytelen mondani: «mégis
derék ember volt biz az!»</p>
<p>Ápril vége felé érkezett egy sebes futár Bécsből, expressus
levéllel az öreg Csornai számára.</p>
<p>Már akkor a futó hír széltében beszélte, hogy Mollwitznál dühös
ütközet volt a porosz és osztrák hadsereg között, <span class="pagenum"><a name="Page_13" id="Page_13">-13-</a></span> s hogy
Frigyes hadvezére, Schwerin, keményen megverte az osztrák
tábornokot, Neiperget.</p>
<p>A porosz diplomatia azon időben sokkal kellemesebb szempontból
fogta föl az annektálások és háborúüzenet nélküli támadások elvét,
mint százhúsz évvel később… mások irányában.</p>
<p>Zelcz báró is Neiperg táborkaránál volt, s a levél
czímborítékára írt kelethely «Magdeburg» már eleve arról biztosítá
Csornait, hogy vejét a csatában elfogták.</p>
<p>A fölnyitott levél igazolta e sejtelmet; ez volt beleirva:</p>
<p>«Kedves atyám, anyám, nőm, rokonaim! Balsors ugyan, de
dicsőséges balsors lett osztályrészem. A csatában bátorságom
áldozatja lettem. Midőn leghevesebb volt az ütközet, én annak
eldöntő irányt adandó, ezredem élén belevágtam az ellenség
derekába; s már-már közel voltam hozzá, hogy az ellenség vezérét
egész táborkarával együtt elfogjam, midőn észrevevém, hogy túlságos
hevemben messzire előre lovagoltam társaimtól, s mire azok
odaérhettek volna, egyedül, annyi ellen, nem védhetve magamat,
foglyul estem.»</p>
<p>Ez volt a levél érdemleges tartalma, következett azután egy
csomó stereotyp ömlengés. Azt Gábor úr nem olvasta. Hanem a levél
túlsó oldalán látott még valami más forma írást is, az vonta magára
figyelmét. E vastag tollal írt sorok Schwerin nevével voltak
alájegyezve. Maga a porosz tábornok irta azokat. Vajjon miről
tanuskodtak?</p>
<p>«Érdemes urak és asszonyságok! Hadi kényszerűség miatt
kénytelenek levén a foglyok leveleit, miket haza küldöznek,
átolvasni, nehogy titkos utasításokat foglaljanak magukban, e levél
tartalmát meg kelle tudnom. Nehogy azonban írója otthon levő
rokonainak szándéka ellenére ok nélküli aggodalmakat szerezzen,
példátlan vakmerőséggel vádolva önmagát: kénytelen vagyok
mentségére fölhozni, hogy az előadott eset olyanformán történt,
hogy a fogoly vitéz úr mint nyargoncz küldetett el Neiperg tábornok
úr által a tartalékhoz, ő azonban kissé <span class="pagenum"><a name="Page_14" id="Page_14">-14-</a></span> járatlan
levén és közellátása által is gátoltatván, eltévedt, s a tartalék
helyett a mi hadderekunkba lovagolt bele; a mi kiderül azon
szavakból, miket hozzám intézett: «Ezredes úr, siessen ön a
tábornokot a centrumban utolérni.» Csak akkor ismerte föl, hogy
ellenség az, a kinek beszél, s szépen átadta kardját; nem történt
semmi baja. Én különben szót fogadtam a parancsnak, s lehető
leggyorsabban iparkodtam a tábornoknál lenni a centrumban. Ne
legyenek aggodalomban a fogoly úr iránt stb.»</p>
<p>Csornai nagyot rántott a vállán, eldobta a levelet, és soha
többet azon órától bele nem nézett vejének akárhány levelébe.
Írhatott miatta!</p>
<p>Zelcz báró könnyen beletalálta magát új helyzetébe; a dicsvágy
nem háborította annyira, hogy nagyon sajnálta volna fogolylyá
lételét, s Magyarország igen rövid ideig volt még hazája arra
nézve, hogy fiui szeretettel csüggjön annak sorsváltozásain.</p>
<p>A jó magdeburgiak különben is mindent elkövettek, hogy a fogoly
helyzetét előzékenységgel tűrhetővé tegyék, s Zelcz nem volt az a
csökönös jellem, ki hasonló szivességeket fogolyhoz illő
mogorvasággal fogadott volna. A várparancsnok megengedé neki
becsületszavára, hogy a városban szabadon járhasson, s annyit
dicséretére föl kell hoznunk, hogy becsületszavát sem megszökési
kisérletekkel, sem tilos levelezésekkel megtörni soha sem
kisérkezett.</p>
<p>Sőt úszott a folyammal, a közvéleménynyel; mikor csatákról,
hadmozdulatokról érkeztek tudósítások, összejött a főtisztekkel,
vitatkozás közben csak úgy beszélt a mieinkről, meg az
«ellenségről», mint valami bajor, osztozott a közös
szörnyűködésben, ha a vakmerő Beleznay portyázásait hozták hírül,
segített tovább adni a berlini élczeket a magyar tábornokok felől;
nagy politikus volt ott, a hol fejet csóváltak a magyar nemzet
általános lelkesedése fölött, s ő sajnálta honfiait legjobban, kik
most oly készek «felülni», és a kiket majd a bécsi kormány még
jobban is felültet. <span class="pagenum"><a name="Page_15" id="Page_15">-15-</a></span></p>
<p>Egyik azt vitatta, hogy a magyarok, barbár rövidlátóságból,
eszesebb uraik által föl hagyják magukat használtatni; másik még
rosszabbal védelmezte őket: önzésből teszik azt; azt képzelik, ha
most Magyarország megmenti az osztrák birodalmat, a béke
helyreálltával majd a magyarra jut az ország középpontja, ő fog
uralkodni a többin; egyik beduin legénykedésnek, másik nemesi
urhatnámságnak rótta föl a nemzeti erőfeszítés valódi hőstetteit,
miket eltagadni nem lehetett.</p>
<p>No de hiszen mondták mind ezt nekünk szemünkbe újabb időben
maguk az osztrák államférfiak is, nincs miért neheztelnünk a
magdeburgiakra.</p>
<p>Zelcz bárót sem igen nagyon haragíták meg a különböző
vélemények, mindössze is abból állt boszúállása a magdeburgiakon,
hogy míg az ő fiaik távol Ausztria szélein osztottak és vettek
kardcsapásokat Zelcz honfiaival szemben, s foglalgatták rendre a
birodalom kulcsos városait, az alatt Zelcz báró az otthon maradt
menyasszonyok és fiatal feleségek ellen viselt hadjáratot, s
győzelmeit ha nem is hirdeté hivatalos bulletinekben, de titokban
nem egy meghódított várnak bírta már a kulcsát.</p>
<p>A fogoly szerencsétlensége rendesen igényli oly mértékben a nők
részvétét, mint a diadalmas hősök hazahozott koszorúi. Valakit
megvigasztalni, hálára kötelezni, keserű napjainak fulánkját
elvenni még érdekesebb munka, mint a győztes jóbarát dicsekedéseit
hallgatni napestig, s a bámulat kifejezésére keresni szavakat.</p>
<p>Azt, hogy báró Zelcz már nős, nem volt szükség tudnia senkinek.
Ha levelet írt, azt mindig apósának czímezte, s ha azt kapott
nejétől hazulról, annak a borítékára is Csornai által volt fölirva
a latin czímzet, mert a nők nem tudnak diákul.</p>
<p>Azon családok között, miknél a fogoly nemes úr szíves
fogadtatásra talált, kitünő volt a Ritter von Rothenburgoké.</p>
<p>A «von» ragaszték a németországi Junkerthum előtt <span class="pagenum"><a name="Page_16" id="Page_16">-16-</a></span> valamivel
még fontosabb kérdés, mint volt minálunk ezelőtt húsz esztendővel a
név hátuljára tett «y». A mily kegyetlenül megvitattuk két évtized
előtt a jogot, mely valakit fölhatalmaz nevét «ypsilonnal» írni,
ott állnak a cultura dolgában még most derék szomszédaink, s
képzelhetni, hogy ezelőtt százhúsz évvel milyen sokat adtak még
arra.</p>
<p>Náluk csak a nemes emberről van elismerve, hogy «született», a
szerint, a mint czíme előtt e szavak egyike áll jogosult helyen:
«jól született»,… «nemesen született»,… «jó magasan született» és
végül «magasan született», a ki ezeken kívül esik, az nem
született, csak világra jött.</p>
<p>A Rothenburgok csak «nemesen születtek», Zelcz báró egy
lépcsővel följebb, «jó magasan született», innen a kitünő
fogadtatás a Rothenburg-család részéről.</p>
<p>Az öreg Junker nem csinált belőle titkot, hogy ő aristocrata;
szerette falusi lakát Ritter-gutnak nevezni, s fiai közül a
legöregebbet majoresco-nak nevezte; az ifjabbakat katonának és
papnak nevelé; a mik egyedül nemes ember számára való chargeok.</p>
<p>Leányainak is ki volt adva a rendíthetetlen útmutatás, miszerint
csak két eset közül lehet választaniok; vagy egy rangjukhoz illő
(tetszés szerint akár magasabb) Freyherrel váltani gyürűt, vagy
pedig fölvenni a fátyolt. Mesallianceot a Rothenburg-czímer
nimbusza nem tűr.</p>
<p>A legidősebb kisasszony neve volt Amália, ő volt egyúttal a
legszebb is a három leány közül. A többieket valami goromba
igazmondó még rútaknak is nevezhetné. Amália nem is hasonlított
hozzájuk, valamint egyik gyermek sem a másikhoz. Anyjuknak egy
kissé kalandos élete volt, s a mellett szerette ízlését
változtatni. Az ilyesmire nem olyan kényesek a nemesi czímerek.</p>
<p>Zelcz Vilmos mindennapos volt a háznál, udvarolt Amália
kisasszonynak, s udvarlása elfogadtatott; tánczvigalmakban vele
tánczolt, vendégségeken érte toasztozott, <span class="pagenum"><a name="Page_17" id="Page_17">-17-</a></span> általa
kapott virágcsokrot gomblyukában viselt, egy szóval az akkori
udvari nyelven szólva: «annyira attachirozta magát hozzá, hogy
további blâme nélkül a család részéről nem lehetett az affairet
annyiban hagyni; hanem vagy egészen brouillirozni kellett az egész
intrigue galanteot, vagy pedig az illetőt declaratióra
kényszeríteni».</p>
<p>Báró Zelcznek természetesen legtávolabb esze ágában sem volt
semmi komoly érzelem, a midőn Amália kisasszonynak udvarolni
kezdett. Legföljebb egy kis jó időtöltésnek tekinté azt fogsága
unalmas napjai alatt, s nagyon erősen jutott eszébe, hogy a
másodszori házasságra különös formaságok és engedélyek kellenek. Ő
mindössze is mulatni akart.</p>
<p>Némelykor ugyan úgy tetszett neki, mintha Amália tökéletesebb
szépség volna otthonhagyott nejénél, sokkal több kellemet és világi
bájt nyert volna a nevelés által, mint amaz a természettől, hanem
még az sem volt elég ok arra, hogy magát nőtlennek képzelje.</p>
<p>A kisértés azonban szaporodott. Amália mindig csalhatatlanabb
jeleit adta annak, hogy ő lett szerelmes Zelczbe; s ezt hírhordó
barátok, cselédek, nénikék majd egy, majd más szín alatt nem
mulaszták el a báróval tudatni. Sok gyönge fejű embert elszédített
az ilyen tudat. Titkos levelezés szövődött közöttük, mely, mire
észrevették, az eleinte rokonszenvnek hitt érzelmet szenvedélylyé
fokozta föl.</p>
<p>Minden körülmény összeesküdt, hogy Zelczet elesésre bírja. A
harcz Ausztriára nézve szerencsétlen fordulatot vett; ellenséges
királyok mélyen benn jártak országában győztes hadseregeikkel; a
magyar nemességet általános fölkelésre hivó szózat dörgött a
csatazajon keresztül. Előre lehete látni, hogy egyike azon
hadjáratoknak kezdődik, mikben a ki meg nem hal, megőszül.</p>
<p>Egyfelől rémes coalitio, másfelől egy nagy birodalom küzdelme
életeért, melynek szivósságáról tanuságot tesznek a történet
lapjai, szövetkezve egy hősi nemzet lelkesült önfeláldozásával.
Ennek nem érjük mi végét. <span class="pagenum"><a name="Page_18" id="Page_18">-18-</a></span></p>
<p>A német népet nehéz a harczba vinni, de ha egyszer bele ment,
nagyon sokáig megállja helyét, kitart, nem engesztelődik, újra
kezd, utolsó lankadásig harczol; elég jó példa rá a közelmult
spanyol örökösödési háború; az harmincz évig tartott. No, harmincz
év alatt három ember közül talán csak meghal egy.</p>
<p>Azalatt pedig oly messze esnek egymástól, két harczviselő
országban elkülönítve, hogy férj és nő találkozása csaknem
lehetetlen.</p>
<p>Az a rossz is származott Zelczre nézve a coalitio diadalaiból,
hogy hazulról pénzt nem tudott többé kapni. Meglehet, hogy azok
küldtek, de futáraikat föltartóztatták; a hadjáratok zavarában
könnyű volt ilyen küldeménynek eltévedni, ő pedig ezalatt
eladósodott, hitelezői kezdtek kellemetlenné válni rá nézve, s
ilyenkor meglepte az a gondolat, hogy róla neje és apósa egészen
megfeledkezett, hogy elhanyagolják, méltatlanul bánnak vele,
szükséget engedik szenvedni s készakarva zavarokban hagyják. Neje
tán ezóta már mást is szeret? a protestánsoknál hamar megy a válás,
megtörténhetik az in contumatiam is, talán már meg is történt, s
neje régóta férjhez is ment máshoz.</p>
<p>Ily keserűségek között a gyenge léleknek kétszeresen jól esett a
Rothenburgok ismeretsége. Az apa számtalanszor fölszólítá őt, hogy
ha valami kivánsága van, csak adja tudtul, ő mindig kész segíteni,
parancsoljon erszényével és mindenével, a mi fölött hatalma
van.</p>
<p>Zelcz értette ezt nagyon, de még kitérőleg felelt, biztatta a
hitelezőit s írta a rossz verseket Amáliához, és a még rosszabb
váltókat az uzsorásoknak.</p>
<p>Egyszer aztán az történt vele, hogy két ilyen rossz költemény
ott jelent meg, a hol nem kellett volna, egy váltó a biró elé, egy
chanson pedig az öreg Junker kezébe.</p>
<p>Az öreg Junker igen mérges arczczal kereste föl Zelczet lakásán,
számot kérve tőle, hogy az ilyen és ilyen levelek, románczok és
sonettek irogatása mellett mi czélja van <span class="pagenum"><a name="Page_19" id="Page_19">-19-</a></span> leányával?
Szóljon, feleljen, nyilatkozzék! Arról biztosítva lehet, hogy ha
komoly szándékai vannak, azoknak útjában nem áll semmi; eddigi
fogadtatásából kiveheté, hogy a Rothenburg-család nem tartja
magához méltatlannak a Zelcz bárókkali összeköttetést;… ha ellenben
csak puszta plaisanterie volt az egész, akkor reszkessen a
következményektől; Rothenburg Amáliának egy testvére szolgál az
északi hadseregnél, két oncleja a déli hadseregnél, három neveuje a
reservenél, azok mind kegyetlen haudégenek; azok ma rögtön levelet
fognak kapni a becstelenség felől, mely családjukat érte, azok
sietni fognak e foltot czímerükről a ravisseur vérével lemosni, s a
többi.</p>
<p>Zelcz csúnya kelepczébe jutott. Egy sereg Rittmeisterrel
megverekedni egy félig-meddig elcsábított nemes kisasszony miatt,
előbb-utóbb az adósok börtönébe jutni; vagy pedig becsületszava
ellenére megszökni s elfogatás esetében főbelövetni, vagy pedig…
nőül venni a szép Rothenburg Amáliát, egy csinosnak nevezhető
menyasszonyi hozománynyal együtt.</p>
<p>Mind a három alternativában volt igen sok restelleni való; egy
azok közül legalább élvezetet igért. Zelcz arra határozá magát,
hogy a harmadikat választja, s nőül veszi a nemes kisasszonyt, úgy
sem látja ő már Magyarországot soha.</p>
<p>Ez meg is történt. A házasság egész illő szertartással
megkötteték, s abban a háborús világban alig lehetett Zelcznek a
miatt aggodalma, hogy valami véletlen kiderítse azt, hogy neki már
van neje valami barbár tartományban.</p>
<p>A véletlen keresztet vont Zelcz kétségbeesett számadásán. Egy
közbejött fegyverszünet félbeszakasztá a végeláthatlan háborút, s a
véres drámának e felvonásköze alatt a verekedő felek kicserélték
foglyaikat.</p>
<p>Zelcz, a mint megtudta, hogy kénytelen lesz magát Magdeburgból
expatriálni, hogy ismét magyarországi honosult legyen, nagyon
megbánta, hogy itt is megházasodott. <span class="pagenum"><a name="Page_20" id="Page_20">-20-</a></span> Eddig elfogott levelei
egyszerre mind megérkeztek; azokból mind azt olvasá, hogy az otthon
maradt nő mily tiszta, hű szerelemmel eped a pillanat után, melyben
férjét neki ismét visszaadja a sors, pénzt is kapott most már a
fölöslegig; arról is értesült egyik levélben, hogy a királynő
Csornainak még elkobzott vagyonait is mind visszaadta (az öreg
kurucz most kétszerte gazdagabb, mint eddig volt). Zelcznél hamar
készen volt a jó tanács; Rothenburgéknak és új nejének azt mondá,
hogy szabadságával élvén, előre elmegy morvaországi kastélyát
rendbeszedni, s ha azt egy úri nőhöz méltóan fölszerelé, sietni fog
vissza, nejét rangjához illő fénynyel hazavinni falujába.</p>
<p>Az az ő faluja, a mit a Rothenburg-családnak megnevezett, volt
ugyan a Zelcz bárók birtokában, de már azt Vilmos nagyapja
elharácsolta, s őt nagyon kicsi gyermekkorában látták ott
utoljára.</p>
<p>Zelcznek csak azt a néhány hetet kellett valahogy átugratni, a
míg a fegyverszünet tart, akkor aztán, ha egyszer a háború kitört,
ismét az a kellemetes biztosság várakozik rá nézve, hogy az
«ellenség» földén maradt hitves nem keresheti föl, ő ismét beáll a
császári hadseregbe: ma itt vannak, holnap amott; a morvaországi
faluból ugyan senkit sem utasítanak a nyomára, a ki ott keresi.</p>
<p>Csornainé akkor épen nagy beteg volt, midőn az a hír érkezett,
hogy fegyverszünet állt be, s a foglyokat kicserélik. Katinka
arczán látható volt a vágy visszatérő férjét minél előbb
megláthatni, a hír pedig azt beszélte, hogy a kicserélt foglyokat
nem bocsátják családjaikhoz vissza, hanem ismét egyenesen
beállítják a hadseregbe.</p>
<p>Csornainak egy nagy áldozatra kellett magát elszánnia. Magának
kellett leányát fölvinni Bécsbe.</p>
<p>Soha sem volt még a büszke birodalmi székvárosban, melyről a
kurucz dalok olyan sok keserves rhythmusra tanították. Valaha
képtelenségnek látszott előtte, hogy ő <span class="pagenum"><a name="Page_21" id="Page_21">-21-</a></span> maga
jószántából fölhajtasson abba a városba, melynek kapuján egykor
ágyúval kérte a bemenetelt, s mely előtt most meg fogják állítani
kocsiját, kiforgatják böröndjeit, beleszaglásznak dohányzacskójába,
s megmotozzák a rajta levő ruhát is.</p>
<p>Mégis rászánta magát. Nagyon szerette azt az egy leányt, s ha
már az Isten azt mérte az ártatlanra, hogy a németet oly nagyon
szeresse, lelke rajta! találják föl egymást.</p>
<p>Csornainét nagyobb idegbaj tartóztatá otthon; azonban meg
lehetett nyugodva leánya felől, hiszen az apja van vele; többet
aggódott azonban az apáért; olyan szabad szája, olyan kemény feje
van, nem szerez-e magának valami veszedelmet abban a titkos
kémeiről hirhedett residentiában? No de ő vele meg ott van a
leánya. Kölcsönösen őrködnek egymásra.</p>
<p>Csornai igérete szerint, megérkezésük után rögtön tudósítá
honmaradt nejét; Zelczet már Bécsben találták; Katinka nagyon jól
érzi magát; ő maga sietni fog pár nap mulva haza; a bécsi kenyérben
petrezselyemmag van, egye meg, a ki föltalálta.</p>
<p>Azonban a vén kurucz csak nem jött e levél után, nem is írt. Két
hét is elmult, még sem írt és nem érkezett. Csornainé aggódott
miatta: nem keverte-e magát bajba? talán be is fogták? tán valamit
beszélt? aztán meg vigasztalni kezdé magát: bizonyosan megtetszett
az öregnek a bécsi mulatság; ott sok látni való van; régi
czimborákra akadt; vagy tán épen az udvarhoz csalták, valami nagy
hivatalt tuszkolnak rá erővel?</p>
<p>A beteg keveset aludt, elég ideje volt ébren fűzni tovább az
álmok változatait, mikben olyan gazdag a képzelet, midőn egy
eltávozott kedvencz képével van eltelve.</p>
<p>Egy este hangzott a hintógördülés az udvaron, Csornai
megérkezett. Lépéseiről megismeré őt a beteg nő s hangjáról is,
mely még ott künn kérdezé a cselédektől: «hogy van az asszony?»</p>
<p>Hanem e hang megdöbbenté a nőt: olyan rekedt, olyan <span class="pagenum"><a name="Page_22" id="Page_22">-22-</a></span> fuladt
volt! épen úgy kérdezé évek előtt, midőn lengyelországi
számkivetéséből hazajött, legelső szavával: «hogy van nőm?» ekkor
is nagy baja volt.</p>
<p>A másik perczben már előtte állt a férj, gyöngéden megölelé és
megcsókolá nejét.</p>
<p>Csornainé aggodalmasan vizsgálá férje arczát, ki nyugalmat,
viszontlátási örömet akart azon föltüntetni. De a beteg nő idegei
finomak! azok előtt a titkos gondolatot sem lehet elrejteni, mert
kitalálják.</p>
<p>– Hogy vannak a gyermekek? ez volt első szava férjéhez.</p>
<p>– A gyermekek?… Nagyon jól. (De ez a szó szinte torkán
akadt.)</p>
<p>Csornainé várta, hogy részleteket halljon férjétől a «gyermekek»
boldogsága felől, azonban Csornai nem állt azzal elő; neje
hogylétéről tudakozódott, a házi ügyeket kérdezgeté. Bizonyosan
megbántották, gondolá magában, s nem mert tőle tovább
kérdezősködni, csak úgy bámulta, hogy mennyire megváltozott
férjének arcza; tíz évvel vénebb, mint két hét előtt.</p>
<p>Csornai leült nejének ágyafejéhez, azt gondolva, hogy ott nem
láthat rá. A figyelmes beteg azonban egy átelleni tükörből
észrevevé, hogy férje, lassan elővonva zsebkendőjét, megtörli
szemeit.</p>
<p>– Gábor, te sírsz! kiálta föl a beteg, ideges rettenéssel, te
szemedet törülöd? Sírsz? mi történt?</p>
<p>Csornai látta, hogy a beteg előtt rosszul titkolózott.</p>
<p>– Igaz, sírtam: nagy bajom van. Csillapodj el; mindent
elmondok.</p>
<p>Oh pedig az nem betegnek való történet volt!</p>
<p>– Négy napig voltunk már Bécsben: Zelcz egy külvárosban fogadott
számunkra szállást, a honnan nagyon ritkán mozdultunk ki. Zelcz azt
mondá, hogy bántja a világ zaja, szereti a családi egyedüllétet,
hogy szégyenli magát régi bajtársai előtt, a kik ki fogják nevetni,
a miért elfogatta magát. Én mindent elhittem neki, hiszen olyan
<span class="pagenum"><a name="Page_23" id="Page_23">-23-</a></span> természetes volt. Egy este én biztattam
föl őket, hogy legalább egyszer menjenek el az udvari szinházba,
lássák meg, hogy mi az? Én magam otthon maradtam, nekem nem való
az. Alig érkezett hintóm vissza a szinháztól, mely őket odáig
vitte, midőn egy másik hintó áll meg a kapu előtt, a leszálló
lovász azt kérdi cselédeimtől: itt lakik-e báró Zelcz? Igen. Arra a
hintóból egy öreg német úr és egy fiatal asszonyság szállnak le s
jőnek be egyenesen. Az öreg úr köszöntött s bemutatta magát
előttem, mint Rothenburg lovagot, báró Zelcz ipát. Németül e szó
különösen hangzik, én arra értettem, hogy ő a báró mostoha apja.
Mondám, hogy örülök a találkozásnak, miután én meg a báró
feleségének az apja vagyok. Erre a szóra a német úrral jött fiatal
nő elájult. Zavar lett, lárma lett, a német úr a maga nyelvén, én
is a magamén szitkozódtunk, míg mind a ketten fölvilágosultunk,
hogy Zelcznek két élő neje van. Én rögtön befogattam. A
jövevényeknek engedtem át a szállást, magam siettem leányomat és
azt az embert a szinházban fölkeresni. Igen csöndesen beszéltem
velük; páholyban voltak, a közönség nem vette észre, mit játszunk.
Uram, mondék Zelcznek, Rothenburg lovag és leánya megérkeztek, ott
vannak önnek a szállásán. Holnap a német úr is, meg én is, beadjuk
a keresetünket ön ellen. Itt van az erszényben hatszáz arany, üljön
az úr postára, menjen ki Olaszországba, ott most háború van, álljon
be a sereghez, s keressen magának valami alkalmat dicsőségesen
eleshetni. Itthon csak a fogság vár önre. Ne lássuk egymást többet…
Azzal leányomhoz fordulék, ki e megölő szavak alatt nem veszté el
lelkét, mint ama másik úrnő, hanem annál jobban figyelt. «Te pedig
rögtön ülsz kocsira, itt vár alant, föl van pakolva minden, s
sietsz anyádhoz haza.»</p>
<p>– Nem jött haza! nyögé a beteg halálos rettegéssel.</p>
<p>– Tudom. Nem is fog hazajönni. Mit tett a leány? Oh, hogy
annyira képes egy nő szeretni! A helyett, hogy haza sietett volna,
egy udvari agenst keresett föl, elmondá neki, <span class="pagenum"><a name="Page_24" id="Page_24">-24-</a></span> hogy mivel
vádolják Zelczet, kérdé, mi lesz ennek következése? Megtudta, hogy
Zelczet hosszú és gyalázatos fogságra itélendik. Ekkor… ekkor a
szerencsétlen teremtés, hogy azt az embert megmentse, bizonyítványt
adott magáról, hogy ő soha sem volt Zelcz bárónak törvényes neje…
hanem csak… szeretője. Hogy ő csak szüleit ámítá azzal, mintha
titokban megesküdtek volna; de ez soha sem volt igaz.</p>
<p>A vén nemes eltakarta arczát kezével; úgy égett az szégyenében a
falon függő ősképek rászegezett szemeitől.</p>
<p>– S mi lesz ebből? halld tovább. A királynő megtudta ezt, s mert
az udvarnál nagyon szigorúan tartanak a jó erkölcsre: Zelcz bárót
fölmentették a kétnejűség vádja alól; ez elment új hitvese
hazájába. Katinkát pedig, az én leányomat, e vallomásaért elitélték
tizenkét évi javítóházi fogságra, és bezárták egy olyan házba, a
hova a becstelen nőket rekesztik, kik megrontják a nép
erkölcseit.</p>
<p>Az öreg ember nem bírta tovább könyeit visszafojtani; nagy
tisztességű arczán végig gördült a sebzett lélek vére, s fehér
szakálla nedves lett bele.</p>
<p>A fájdalom elfeledteté vele, hogy a miket beszél, azok nem
betegnek valók.</p>
<p>Zokogva kiálta föl, indulatai árjára bízva magát:</p>
<p>– Egyetlen leányom a javítóházban! egyetlen leányom becsülete a
sárba tiporva! Irgalom nélkül elitélve, a miért oly nagyon
szeretett, és elitélve én is, a miért nem tudtam jobban gyűlölni;
hogy nem hallgattam akkor szívem sugallatára, mikor előttem álltak,
s ezt mondák: mi férj és nő vagyunk, hogy özvegyet csináltam volna
hát belőle, a hogy ezt minden derék ember tette volna, nem ilyen
hitvány, mint én magam valék! Mit felelhetsz most nekem, leányod
anyja? Mit tegyek most? Kihez folyamodjam? Mivel czáfoljam meg ezt?
Hogy szabadítsam ki gyermekedet? Igaz-e, hogy te nem voltál jelen
titkos összekelésükön, hogy te is elhagytad magadat ámítani?
Igaz-e, hogy mi örökre semmivé vagyunk téve? <span class="pagenum"><a name="Page_25" id="Page_25">-25-</a></span></p>
<p>Csornai csak várta, hogy a nő mit felel kérdéseire? csak nézte,
mint bámul az reá merev szemekkel, ajkait félig kinyitva. S nem
vette észre, hogy egy halottnak beszél.</p>
<p>A hír, a mit mondott, elég lett volna egy anya szívének arra,
hogy megszakadjon, még ha nem lett volna is oly közel a halálhoz,
mint ő volt.</p>
<p>Csornai csak akkor borzadt össze, midőn saját fájdalomordítására
választ várva, a nagy csöndességben észrevette, hogy nejének e
szavakra sóhajtása sem felel már.</p>
<p>Tehát elvégre meg sem tudhatta, hogy valóban megesküdött férje
volt-e Zelcz leányának, s hol és kik előtt esküdtek meg? oh, hogy
erről soha sem kérdezősködött, csak magában tűrte keserűségét!</p>
<p>Két évet töltött már Csornai Katinka a bécsi javítóházban. Ott
ugyan nem nevezték őt Csornai Katinkának, mert azon
szerencsétlenek, kik e szomorú helyre jutnak, annak küszöbén kívül
hagyják családi neveiket, s azok helyett egy-egy számot kapnak.
Senki se tudhatta ki volt, kihez tartozott a bünhődő. Katinka száma
volt 101. Nevét és számát a titkos levéltár rejté, maga az apa sem
tudhatott felőle semmit.</p>
<p>A 101. számnak a bünhödésre szabott idő alatt le kelle mondani
minden összeköttetésről a külvilággal; a javítóház négy falát
elhagyni, vagy ott egy levelet is elolvasni onnan kívülről,
szigoruan tiltva volt mindenkinek.</p>
<p>Egy öreg nyugalmazott kapitány, Steingruber, volt az intézet
felügyelője, egy becsületes jószivű német, ki a fölvigyázása alatti
boldogtalan teremtések sorsát atyai szelidségével iparkodott
enyhíteni.</p>
<p>A jó német úrnak eleitől fogva föltünt az a nemes türelem, az a
szenvedésekben megnyugvás, mely Katinka arczán a vértanúk
dicsfényét árasztotta el; a sok emberi szenvedést tanulmányozott
vén katona fölismeré benne a méltatlanul szenvedő áldozatot; kinek
soha panaszát, soha ártatlansága emlegetését nem hallá; ki maga is
szenvedő, szerencsétlensége sorsosait vigasztalni törekedett, s
<span class="pagenum"><a name="Page_26" id="Page_26">-26-</a></span> kit két évi együttlét alatt társnői úgy
tekintének, mint egy angyalt.</p>
<p>Steingruber ott a börtön falai közt második atyja lett az
elitéltnek. Nem is tekinté őt rabjának, asztalának állandó vendége
volt, s gyakran emlegeté a jó öreg, hogy ha elmúlik a tíz év, s a
101-nek nincs családja a világban, maradjon azontúl is nála, legyen
az ő leánya.</p>
<p>A 101. gyakran tartott fölolvasásokat társnői körében, mikben
Steingruber is részt vett, mint hallgató, sőt néha azt is megtevé,
hogy bizalmas barátait, a régi harcztársakat is összehívta
olyankor, a falábú őrnagyot, az ezüsttel foldott koponyájú
lovas-kapitányt, a szélhűdött oldalú ezredest; s este kávét
főzetett nekik, s a névtelen leányok és a roncsolt hadfiak egy
asztalnál vacsoráltak, beszélgettek, még talán az is megtörtént,
hogy nevettek is.</p>
<p>Ha volt a jó sorsnak gondja arra, hogy Katinkát a szenvedések
házában oltalmával körülfogja, másfelől arról is gondoskodott, hogy
a kiért föláldozta magát, a férfi, minden nap sóhajtva emlékezzék
vissza elhagyott nejére.</p>
<p>Zelcz Vilmos nagyon boldogtalan volt. Amália rokonai nagyon jól
tudták vele éreztetni azt, hogy náluk kegyelemkenyeret eszik. Nem
volt titok előttük, hogy neki saját vagyona alig van; pénzét
Csornaitól kapta, kinek leánya most oly méltatlanul szenved miatta.
Arról mindenki meg volt győződve, hogy Katinka törvényes neje volt;
de a családi név követelte azt, hogy az első feleség szerelmi
áldozatát a büszke Ritter-család elfogadja. Annál jobban meg kelle
vetniök Amália férjét.</p>
<p>Amália gyűlölte őt. S hogy Zelczet tökéletesen elérje a nemesis,
a második nő hűtelen volt hozzá. Tehetett-e neki ezért
szemrehányást? ő, ki oly keserüen akarta megcsalni a nőt, mikor az
még egész szivével hitt férje minden szavában.</p>
<p>Különösen kereste Amália a neménél szokatlan lármás
mulatságokat, a vadászat mindenféle nemeit, a mikbe egész
szenvedélylyel tudott elmerülni. Egy napon aztán <span class="pagenum"><a name="Page_27" id="Page_27">-27-</a></span> a
rókahajhászatban lova elbukott vele, s a nő szörnyet halt.</p>
<p>Zelcz azt sem várta be, hogy Amáliát eltemessék; a gyülölet és a
szégyen, mely itt gyötörte, a vágy és a bánat, mely amoda vonzá, a
mint özvegygyé lett hirét meghozták neki, nem hagyta egy óráig is
tovább ott maradni; éjjel-nappal sietve rohant föl Bécsbe a
királynő elé, kinek bűnét őszintén bevallá, s miután keze most már
szabad, ajánlá, hogy hibáját most már helyre akarja hozni; első
nejét kiváltva a fenyítőházból, a hol férjének bűneért méltatlanul
szenved.</p>
<p>A királynő rögtön fölkeresteté a titkos levéltárból a számot,
mely alatt Zelczné a fegyencznők sorába fölvétetett; azután magához
hivatá Steingrubert.</p>
<p>– Emlékszik ön a 101. szám alatti fegyencznőre?</p>
<p>– Igen, felséges asszonyom; rebegé az öreg, ki attól félt, hogy
valaki rágalmazá őt a királynő előtt.</p>
<p>– Minő bánásmódban részesíté? kérdé a királynő szigorú
arczczal.</p>
<p>Az öreg megrettenve hullott térdre: «Felséges úrnőm: igaz, hogy
nem bántam vele azon szigorral, melyet hivatalom elém írt; igaz,
hogy asztalomhoz vevém, még akkor is, midőn öreg barátaim
társaságában voltam; de magaviseletével azt megérdemelte; kegyelem,
ha hibáztam.»</p>
<p>– Nem hibáztál, kelj föl;… kegyelemre tarts számot, a 101.
ártatlan. Most eredj haza; rendezz magadnál estélyt, a hogy
szoktál, öreg barátaidat hívd össze, a 101. öltözzék azon ruhába,
melyet én küldök neki; a többi iránt én intézkedem. Addig tarts
titkot.</p>
<p>Steingruber sietett a fegyenczházba vissza; alig birta örömét
elrejteni; néha egy pár könyet is el kellett törnie szemében: a
101. ártatlan; ki fog szabadulni; akkor ő neki ismét nem lesz
leánya.</p>
<p>A királynő pedig még abban az órában fölkeresteté Csornait, ki
leányának szerencsétlen esete óta folytonosan <span class="pagenum"><a name="Page_28" id="Page_28">-28-</a></span> Bécsben
lakott, s nem szünt meg a királynő kegyelmeért untalan
zaklatni.</p>
<p>Most megadatik neki a kegyelem; ő is hivatalos e mai estére a
fegyenczházba.</p>
<p>Ez est is eljött, a szokott kis társaság összegyűlt a felügyelő
szobájában, mikor mind együtt voltak, az öreg Steingruber poharat
emelt és reszkető szóval mondá vendégeinek, hogy ez búcsúpohár…
kedves leányának eltávozására.</p>
<p>Mindenki kérdőleg tekinte rá, az öreg úr felelet helyett
föltárta az oldalterem szárnyajtait, s ott álltak a királynő
előkelő udvaronczai és hölgyei, pompás díszruhában maga a királynő,
ki a méltatlanul szenvedett ártatlanságnak ez elégtételt óhajtá
megadni, hogy őt maga fogja kézen, s térden reá váró férjéhez
vezesse ezen szavakkal:</p>
<p>– Csornai Katalin, báró Zelcz Vilmosné, ime kijelentjük, hogy
ártatlanul szenvedtél, s törvényes férjed nevét ismét rád ruházzuk,
s egyszersmind udvarhölgyeink sorába emelünk.</p>
<p>Katalin szive nem bírt meg ennyi örömet egyszerre; még fogta
kezét a királynő, midőn ájultan lábaihoz omlott; az udvarhölgyek
siettek őt fölemelni, életre hozni: ki ne érzett volna részvétet
ily magas elszántság, ily áldozat iránt? Az életre visszatérő nő
szemei egy bűnbánó arczczal találkoztak, annak az arczával, a kit
szeretni soha meg nem szünt, s ki most sírva esküvék, hogy örökké
híve marad.</p>
<p>A nő… kezét nyújtá neki és megbocsátott.</p>
<p class="center">* * *</p>
<p>A történetnek vége van. A kik így szeretik a végét, ne olvassák
tovább.</p>
<p>Ez utóbbi sorok csak azoknak valók, kiknek szive jobban
szomjazza az igazságot, mint az örömkönyeket.</p>
<p>A királynő és az udvarhölgyek elhagyták a szomorú házat: Zelcz
bárónénak a királynővel kellett menni, hogy <span class="pagenum"><a name="Page_29" id="Page_29">-29-</a></span> lássák
Bécs városa utczái a kimentett nőt fejedelemnője hintajában vele
szemközt ülni, és tudja meg mindenki, hogy Mária Terézia jutalmazni
is tud.</p>
<p>Öreg és ifjú gavallérok gratuláltak Zelcznek e családi dráma ily
hatásos végzeteért; csak egy ember nem üdvözölte még:… Katinka
apja.</p>
<p>Az ott állt egy ajtó mellett és várt, míg rákerül a sor. Végre
aztán ő is vejeurához lépett s igen csendes hangon így szólt
hozzá:</p>
<p>– Báró Zelcz úr, ön az én leányomat nőül kérte, én nem akartam
oda adni, ön ravaszul rávette őt, hogy titokban esküdjenek meg. Ön
elfeledve leányomat, második nőt vett, s mikor e miatt üldözték,
engedte, hogy az ártatlan lakoljon ön helyett. E csapás megölte
nőmet. Ön hűtelen volt és gyáva. Most azt hiszi ön, hogy minden el
van felejtve, mert a nő megbocsátott. Még hátra vagyok én. Én önt
egy nyomorúlt embernek neveztem, s alkalmat akarok önnek adni, hogy
azt megczáfolhassa, ha tudja. Mi egymásnak igen sokkal tartozunk.
Nekünk azt meg kell fizetnünk.</p>
<p>Zelcznek nem lehetett a kihivás elől kitérni; két tanú
jelenlétében történt az; az egyik az ezüst koponyájú kapitány volt,
a másik Steingruber. Nem volt hátra más, mint segédek után
látnia.</p>
<p>Zelcz segédei egyenes kardot választottak fegyverül, tudva azt,
hogy a kurucz harczosok csak a görbe, vágó szablyához vannak
szokva;… Csornai azt válaszolta, hogy neki az is mindegy; nem
bánja, ha kerekes ágyúra kell is kimenni. Másnap jó hajnalban
találkoztak a felek a schönbrunni erdőben.</p>
<p>Zelcz 36 éves volt, Csornai pedig 63, amaz fiatal, könnyűvérű,
biztos szemű férfi, ki egész életében nem tanúlt semmit oly
szorgalmasan, mint művészi vivást; emez viszontagságoktól megviselt
öreg ember, kinek szemeit meg is homályosíták a titokban hullatott
könyek, s kinek húsz év óta nem volt kivont kard a kezében.
<span class="pagenum"><a name="Page_30" id="Page_30">-30-</a></span></p>
<p>… Hanem azért csak mégis özvegyasszonynyá tette a vén kurucz
Katinka leányát.</p>
<p>Zelczet sziven keresztül szúrva találták meg az erdőben. A
párbajvívás nagyon tiltva volt, a segédek magukért hallgattak. Nem
tudta meg soha senki, hogy ki ölhette meg? Minden ember a
Rothenburg-család sértett férfiaiban sejté az ismeretlen
boszúállót.</p>
<p>Pedig ez így volt… és ez nem mesemondás.</p>
<h2>SMARAGDOK ÉS ZAFIROK.</h2>
<p>Nem mindig az az erősebb, a ki győz, s nem mindig az a győztes,
a ki élve marad.</p>
<p>Nagy vigasztalása az összetört nemesnek, hogy a babért maga után
rántja a sírba s nem hagy belőle felülkerült ellenének.</p>
<p>Boldog a ki tudja, hogy kihullt vére után el fog száradni a
mező, s nem terem több virágot a hódító számára.</p>
<p>Valami megragadó van azon eszmében, hogy egy egész ország, mely
szabad nép keze alatt egy paradicsom volt, a mint e népet zsarnok
szomszéd had eltiporta, hogy iparkodott maga is utána halni
nemesebb urainak, hogy lepte be futóhomok, tengerfövény a ligetek
helyét, a pálmák kertjeit, hogy tagadta meg bércz és völgy a
termékenyítő folyamot a szolgatartománytól, hogy kerülte ki eső és
harmat annak rónáit, hogy foglalta el az embert uralni nem akaró
tájat a dú-vad.</p>
<p class="center">* * *</p>
<p>Muley Husszein igen kis földbirtok fejedelme volt azon részében
Egyiptomnak, a mit a Hold-hegyek nagyon hozzájárulhatatlanná
tesznek.</p>
<p>A török hódítók soha sem tarták érdemesnek ez útjokba nem eső
kis tartományt hadseregeikkel leigázni; elégnek találták, ha annak
patriarchalis fejedelme hódolati <span class="pagenum"><a name="Page_31" id="Page_31">-31-</a></span> elismerésül a szultánnak
rendes jobbágydíjat fizetett, s a helytartó basáknak nem
alkalmatlankodott.</p>
<p>Az omajiták őslakói voltak a kis hegytartománynak, kik régen a
Hedsira-számítás előtt települtek meg itt, még az asszyr királyok
haddúlása elől menekülve ide, s azóta nem vitték hegyeiken túl
történetüket.</p>
<p>Azt beszélik e kis nép hazájáról, hogy az volt maga a
paradicsom. Nem a hitrege Édenkertje, mely magától termett enni,
inni valót, s hol a polgárzat igényei a szükséges fügefalevélen túl
nem terjedve, nagyon könnyen kielégíthetők voltak; hanem egy valódi
czivilizált paradicsom, melynek kényelmes országútai vannak,
termékeny majomkenyérfával szegélyezve; ültetett kókusz és pizáng
ligetei, gazdagon termő rizsfölde, gulyái és ménesei, csinos
városai, falvai, tarkára festett épületekkel; melynek asszonyai
selyemben, férfiai lóháton járnak; melynek voltak részrehajlatlan
igazságot szolgáltató birái; bátor és edzett hadserege; éneklő és
csillagvizsgáló tudósai, s iskolái, a mikből a nép ezeket megértse;
és a hol mind e jókat nem adta a föld ingyen, hanem azt meg kellett
munkával szolgálni; mert a Hold-hegyek mögött lakónak meg kell
fogni a szelet, meg a vizet és meg a földet, ha azt akarja, hogy e
három elem egymásnak hasznosan szolgáljon, különben a vizet elnyeli
a föld, s a földet elhordja a szél. A föld ott könnyű homok, a
hegyeknek patakjuk nincs, s a Khamzin viharnak nyilt útja van a
déli hegynyilaton keresztül. A homokból televényt varázsolni, az
esőzéseket nagy medenczékben fölfogni s a szél jártát ültetett
erdőkkel elzárni, mind emberi kéz föladata volt. Az omajiták
paradicsomában dolgozni kellett. Mi volt hát mégis a paradicsomi
állapot náluk? Az, hogy mindenki korlátlanul ura volt munkája
gyümölcsének… Nem jött abból senki dézmát szedni, nem vetettek rá
adót, nem kivántak önkéntes adakozást; nem hajtottak senkit
közmunkára ingyen; nem érezte senki semmiféle közteher súlyát.
<span class="pagenum"><a name="Page_32" id="Page_32">-32-</a></span></p>
<p>De hát miből élt a fejedelem? Miből tartotta föl udvara fényét,
mivel fizette hivatalnokait? hogy tarthatott hadsereget? mivel
jutalmazta a néptanítókat, a tudósokat? mint építtetett
községházakat, védfalakat? miből elégíté ki a szultánt és a
helytartó basákat, ha semmi adót sem vett be?</p>
<p>Ez épen a paradicsom eszméjének a kulcsa! A titok megfejtése egy
homokpusztában fekszik, a tenger és a Hold-hegyek között.</p>
<p>E sós sivatag, melyen se fa, sem bokor nem tenyész, melyet a
tengerdagály mindennap kétszer eláraszt s csigahéjakkal beterítve
hagy el, az omajiták kincstára.</p>
<p>E homokpusztában valahol fedezték föl a Ptolomæusok idejében azt
a hirhedett smaragd-telepet, melynek köveivel egykor Ptolomæus
Evergetes egy egész trónterem boltozatát kirakatta. Két mérföldnyi
kerületben e homoksivatagtól nem volt szabad emberi lakást építeni
azon őrtornyokon kívül, mikben a király lövészei laktak, kik arra
vigyáztak, hogy avatatlanok lábnyoma ne érintse e szent homokot,
melyben a kis ország kincstára fekszik.</p>
<p>Tizenkét férfinak kellett csupán tudni a smaragd-telep hollétét.
Azokat eskü kötelezé soha el nem árulni e titkot, s ha egy kihalt
közülök, helyébe mást eskettek föl; ez volt a legfőbb, a
leggazdagabban fizetett hivatal: a smaragdaknászoké. A környék népe
és maga a kis tartomány lakossága is csak annyit tudott, hogy e
smaragd-telep létezik valahol a homoksivatag fölszíne alatt; de
hogy honnan járnak bele? mi úton hozzák ki a földből e
drágaköveket? azt ki nem birta találni senki.</p>
<p>Tán a tenger alatt jártak bele, vízmentes alaguton át? vagy épen
más helyen rejtegették az aknát, míg látszólag e helyet őriztették
nagy gonddal? Annyi bizonyos, hogy ez akna kifogyhatatlanná tevé a
kis királykák kincstárát; még az egyiptomi helytartó basák sem
bírták azt soha kiüríteni: a hagyomány szerint oly mennyiségben
volt e földalatti kincs a bányászok rendelkezése alatt, s oly
<span class="pagenum"><a name="Page_33" id="Page_33">-33-</a></span> könnyű volt a hozzájuthatás, hogy csak
azért nem hoztak belőle napfényre többet, mint a mennyire szükségük
volt, hogy e nemes kő becsét le ne szállítsák sokasága által.
Azonkívül is az olyan nagy darabokat, miknek senki sem bírta volna
megadni az árát, rendesen a szultánoknak küldék ajándékba, kik
eleitől fogva nagy pártolói voltak e kis ártatlan népnek, mely
senkit sem bánt, semminek nincsen útjában, semmit nem igényel,
meglakik a legterméketlenebb földön s oly pontosan fizeti a busás
adót.</p>
<p>Valóban az ilyen népet nem is lehetett eléggé megbecsülni. Muley
Husszein volt e kis országnak utolsó fejedelme. Ő gyűjtötte az
utolsó smaragdokat a sós puszta fövényéből.</p>
<p>De a mi becsesebb kincse volt Muley Husszeinnak drága
smaragdjainál, az volt két tündöklő zafir, két büvős drága kő, a
miket életénél, országánál többre becsült.</p>
<p>Elmondom, hogy jutott tudomásra a zafirok titka. Ez idő szerint
a hitbuzgó Szolimán ült a padisák trónján, ennek egyiptomi
helytartója pedig volt «aranyos szájú» Ali.</p>
<p>Hogy miért nevezték e ravasz, kegyetlen katonát aranyos
szájúnak? azt tán a hárem hölgyei tudnák inkább megmondani, egygyel
több példát adván a bölcsek elé megfejtés végett, miért hogy a
legkegyetlenebb férfit a nők legjobban szeretik? Még valószinűbb,
hogy elpusztított országok népei adták rá e nevet, kiket fegyver
helyett szép szóval hódított meg, s ha azután kincseiket megevé,
méltán nevezhették aranyos szájúnak.</p>
<p>Muley Husszein neki is megküldé a rendes adót a szultán számára,
s az ajándékot saját jóvoltára. Ali elődeinek soha nem jutott
eszükbe, hogy a kis parti király ajándokát viszonozzák, azok
rendesen átvették a harácsot a sah küldötteitől, s megcsókoltatva
kezeiket, hagyták őket ismét hazatérni. Ali jött legelébb azon
furfangos ötletre, hogy adófizető alattvalójához tisztelgő
küldöttséget meneszszen, melynek vezére volt Naómer bég, egy ravasz
kurd, a kire az volt bízva, hogy a tisztelkedés mellett nézzen szét
<span class="pagenum"><a name="Page_34" id="Page_34">-34-</a></span> abban a kis mesés országban: érdemes
volna-e a fáradságra? A gyanútlan Husszein nagy kitüntetéssel
fogadta a helytartó küldötteit, s minden pompáját udvarának
előszedte, hogy előttük ragyoghasson. Több heti mulatás után tért
vissza Naómer bég Alihoz; kifogyhatatlan volt a tündérregékből; ha
a kis holdhegyi enclavéról beszélt, annak pálmaligetei, zománczos
tetejű palotái, selyembe öltözött népe, a királyi udvar pompája,
fénye meghaladták Sheherezáde meséit.</p>
<p>De a mi több volt smaragdnál és aranynál, két drágaköve van a
királynak, két tündöklő zafir, két ragyogó szem, melynek bűbájos
fényéről annyit tudott beszélni ura előtt a kurd.</p>
<p>A király nejének szemei voltak azok, Zóráé. Naómer bég csak a
szemeket láthatá belőle, mert az arany fátyol az arcz többi részét
eltakarta; de ez épen elég volt arra, hogy eszét veszítse bele.
Semmiről sem tudott annyit beszélni Ali előtt, mint e bűbájos
szemekről.</p>
<p>«Képzeld magadnak az eget, mintha a nappali kék égből látnád
tündökölni a csillagokat; képzeld magadnak a tengert, mikor este
leszáll bele a nap, s a tenger fenekén alszik, csendesen világítva
föl a mélységből.</p>
<p>Ha a zafir a gyémánt tündöklésével bírna, ha a vízből támadna a
tűz, ha a hajnalvirágnak sugárai volnának:… az sem, az sem, még az
sem hasonlítana e bűbájos szemekhez.»</p>
<p>Addig beszélt Naómer bég Alinak Zóra szép szemeiről, míg nemcsak
magát, hanem urát is szerelmessé tette beléjük.</p>
<p>«És e szemek tükrében meglátni tulajdon arczodat! És e szemek
tüzében meglátni tulajdon szerelmedet!»</p>
<p>Nem sokára ismét elküldé Ali Naómer béget a királyhoz nagy
pecsétes fetvával, melyben kinevezi őt Egyiptom összes főnemessége,
a mamelukok fővezérévé. Ez volt a legegyenesebb út Husszeint a szép
Zórával együtt kicsalni rejtekéből, s rávenni, hogy Kairóban
lakjék. <span class="pagenum"><a name="Page_35" id="Page_35">-35-</a></span></p>
<p>Muley Husszein szépen megköszönte a fetvát, visszaadta Naómer
bégnek, s azt izené tőle Alinak: «Inkább akarok a királyok
legkisebbike lenni itthon, mint a szolgák legnagyobbika
másutt».</p>
<p>Alit nem pihenteté el a válasz.</p>
<p>Ujólag visszaküldé Naómer béget a sahhoz, azt igérve neki, hogy
ha átjön Kairóba, s ott hagyja hegyeit, adójának felét elengedi;
kísérve az igéretet azon fenyegetéssel: ha pedig nem jön, akkor
megkétszerezi. Muley Husszein megküldé a kétszeres adót.</p>
<p>Naómer bég pedig valahányszor visszatért tőle, mindig
szerelmesebb lett az élő zafirokba, s lángoló szavaival oltotta át
a szerelem mérgét Ali szivébe is. Ali átlátta, hogy itt «aranyos
szája» nem győz, elő kell vennie «véres kezét», ürügyet kellett
találni, a miért a szultán hadai megszállhassák a Hold-hegységet.
Legelőbb is azzal vádolta a Hold-hegyek lakóit a szultán előtt,
hogy királyostul együtt shiiták, a Szunna tagadói; a Shi és Szunna
hitszakadás miatt akkor folyt a legkeserűbb harcz két mohamedán
faj, az ozman és perzsa között.</p>
<p>Sztambulból a softák és imámok egyeteme erre vizsgálatot rendelt
Muley Husszein ellen. Egész karavánja indúlt el a hittudósoknak a
Hold-hegyek közé, s a nagy Bárámon keresztül éjjel-nappal vallatták
dogmaticus furfanggal a kis nép bölcseit, a nélkül, hogy valamit ki
tudtak volna belőlük venni, a mi eretnekségre bizonyít. Muley
Husszein tűrte a boszantást és vendégszeretettel látta
ellenségeit.</p>
<p>Ekkor azzal vádolá őt az imámok előtt Ali, hogy bűvész. A
máguszokat akkor divat volt üldözni, pusztítani; a szultán nagy
hadakat volt kész járatni az ezermesterek miatt. Az volt különösen
Husszein ellen fölhozva, hogy egy márványból és elefántcsontból
készült bálványképet tart házában, melynek zafirból vannak a
szemei, s mely az ő varázsmondataira megelevenül, s akkor úgy
viseli magát irányában, mint nő. Újra elrendelék ellene a
vizsgálatot. <span class="pagenum"><a name="Page_36" id="Page_36">-36-</a></span> Fermán jött, melyben meg volt
parancsolva, hogy a bűnös bálványképet mutassa elő az ulemák
küldöttségének. A mohamedán nép nem azért rejti a nő arczát fátyol
alá, hogy azt a férjen kívül más férfi szeme is lássa. E fátyolt
idegen előtt föllebbenteni a legnagyobb gyalázat, mi egy keleti
férj arczát érheti. Husszein sah kényszerítve volt e gyalázatot
elviselni. Az ulemák tanácsa megjelent palotájában, s a főmufti
nevében parancsolá, hogy adja elő azt a bálványképet, melynek
tagjai elefántcsontból, fogai igaz gyöngyökből, ajkai korállból és
szemei zafirokból vannak, s mely urának varázsszavára él és mozogni
képes.</p>
<p>Naómer bég volt a vádló.</p>
<p>Husszein sah maga vezeté nejét az ulemák elé, saját kezével
emelé le fejéről az aranyszövetű fátyolt. A vén tudósok elámultan
tekintének a csodaszépségre, kihez hasonlót csak igérget a próféta
a más világon, de ezen a földön senkinek sem ád.</p>
<p>– Ez nem lehet emberi alak; ez tünemény.</p>
<p>– Nevezd meg magadat, szólt Husszein a nőhöz.</p>
<p>– Nevem Zóra, születtem Bal-Asszurban, tizenkilencz év előtt,
anyám volt Anisz, apám Hazán, dajkámat hítták Bulinak; tudok
énekelni, tánczolni, zenélni, pilaut főzni. Nőül mentem Husszein
sahhoz négy év előtt, násznagyom volt Güzel Ahmed; apám, anyám,
dajkám, tanítómestereim, násznagyom és öcséim élnek, s bizonyítják,
hogy valóban én vagyok Zóra, Husszein sah egyetlen törvényes
felesége.</p>
<p>Az ulemák sorba eskették a fölhívott tanúkat, kik mind
bizonyíták, hogy Zóra nem tündér, nem bálványkép, hanem Hazán és
Anisz vérszerinti leánya, emberi alak, húsból és vérből álló.</p>
<p>Naómer bég mindezzel nem volt kielégítve.</p>
<p>Csalók ezek mind, mert olyanra esküsznek, a mi lehetetlen; hát
emberbőr színe-e ez? emberi szemek ragyogása-e ez? emberi hang
csengése-e ez? A fejedelem bűvész, rabszolgái hitetlenek.
<span class="pagenum"><a name="Page_37" id="Page_37">-37-</a></span></p>
<p>Az ulemák tanakodni kezdének maguk között.</p>
<p>Ekkor a királyné ily kérdést intéze hozzájuk:</p>
<p>– Milyen vérük van a tündéreknek?</p>
<p>Egyik azt mondá: átlátszó fehér, másik azt mondá: kék, harmadik
azt, hogy rózsaszin, negyedik azt állítá, hogy olyan szinű, a
milyent még senki sem látott; volt olyan, a melyik azt vélte, hogy
azoknak épen semmi vérük sincsen. Ekkor a királyné hirtelen kirántá
férje övéből a handzsárt, s kezének kis ujját a márvány asztalra
téve, lecsapta azt az éles vassal.</p>
<p>Akkor kezét, melynek levágott ujjából sugárként lövelt ki a vér,
az ulemák felé tartá, hogy a vércseppek azoknak palástjaira
hullottak szerte, s reszketéstelen hangon mondá:</p>
<p>– Ime az én vérem piros, mint minden emberé; száradjon rajtatok,
mint az ártatlan tanubizonysága.</p>
<p>E jelenettől elrémülve, az ulemák fölszedték magukat és
elszaladtak; a vérrel tréfálni nem jó. A megszelidített oroszlán,
ha vért lát, szilaj lesz, s nem lehete tudni, hogy Husszein sah
nagyon meg van-e szelidítve.</p>
<p>Naómer bég magával vitte Zóra levágott kis ujját, mely lábaihoz
gurult, s midőn azt átadta otthon Ali basának, ez megesküvék, hogy
a mi még a levágott ujjhoz tartozik, azt is birnia kell, ha egy
országba kerül is a megvétele.</p>
<p>Az ulemák tanácsa fölmenté Mulley Husszeint a varázslóság vádja
alól, s már úgy látszék, mintha semmi ürügy sem volna Ali számára a
beleköthetésre.</p>
<p>Ekkor egy emlék jutott Naómer bégnek eszébe. Midőn az ulemák
parancsára Husszein leemelé a fátyolt neje arczáról, a szemérmes nő
ennyi idegen férfi tekintetétől égetett arczát férje keblére rejté
az első pillanatban, s ekkor Muley Husszein nagy, sűrű, holló
fekete hajfürtei egészen eltakarták a deli hölgy fejét. Naómer bég
úgy gyűlölte, úgy irigylé e szép fekete fürtöket. Még egyszer
visszaküldeté magát Muley Husszeinhoz Ali által.</p>
<p>– Az alkirály parancsa az, hogy az igazhivőknek külömbözniök
<span class="pagenum"><a name="Page_38" id="Page_38">-38-</a></span> kell a hitetlenektől. Csak hitetlen és
eretnek visel hosszúra eresztett fürtöket, az igazhivők férfiai
fejüket borotválják, s a nőknek engedik a hajviselést. E mai naptól
fogva tehát minden férfi a Hold-hegyek között simára borotválja
fejét, ellenkező esetben a hajat a fejjel vágatja le Ali basa.</p>
<p>A sah végig hallgatta Naómer bég beszédét azzal a nyugodt
arczczal, a mivel Ali basa egyéb izeneteit szokta fogadni. A válasz
régen meg volt érve.</p>
<p>– Hallod-e Naómer bég! Évek óta látogatsz el hozzám, mint követ,
mint kém, mint bolond, mint árulkodó. Kivül-belül látlak, mintha
kristályból volnál: tégedet és uradat. Fáj a szivetek azért, hogy
boldog embert, boldog országot láttok magatokhoz közel, s
igyekeztek rést találni, a min boldogságunkba betörhessetek.
Híttatok magatokhoz fényes igéretekkel, megköszöntem, nem mentem…
Terheltetek kettős adóval: megfizettem, nem zúgolódtam. Vádoltatok
eretnekséggel, mentettem magamat észszel, nem nyultam kardomhoz.
Nőm arczát akartátok látni, tűrtem a szégyent; vérét akartátok
látni, rátok omlott; sírtam, de nem panaszkodám. Hanem e
vércseppekkel telve a pohár. Csak egy hajszálnak kellett
belehullani, hogy kiömöljék. Allahra esküszöm, hogy egy hajszál
elég! Nem hogy országom minden férfiainak hajfürteit, de egy
hajszálat nem engedek tovább kivánataitoknak. Eredj vissza, hyena
uradnak ebszolgája, s mondd meg neki, hogy e mai naptól fogva sem
szép szót, sem adót nem kap tőlem többé, hanem ha érte jön, kaphat
éles kardot, s ha elfoglalhatja, kaphat egy országot, melyben
nincsen más, mint pusztaság, rom és temető.</p>
<p>Épen azt óhajtotta Naómer bég. Ide akarta ő Muley Husszeint
ingerelni, hogy megsokallja a boszantást, hogy fölemelje megalázott
fejét, s akkor aztán a hatalmasok elvehessék tőle országát és
kincseit, a smaragdokat és zafirokat. <span class="pagenum"><a name="Page_39" id="Page_39">-39-</a></span></p>
<p>Attól tartott, hogy Husszein megtalálja bánni egy éj alatt heves
beszédét és visszavonja azt.</p>
<p>– Add irásban, a miket mondtál, mert Ali nem fogja különben
elhinni szavamra.</p>
<p>– Irásban fogom adni.</p>
<p>– Kutyabőrre és megpecsételve.</p>
<p>– Kutyabőrre fogod kapni és megpecsételve, még pedig úgy, hogy
el sem veszítheted.</p>
<p>Azzal Muley Husszein egy intésére lekapták lábáról Naómer béget,
lerántották kabátját, s egy irástudó férfiú hegyes tüzes vassal a
tulajdon hátára írta föl neki a sah izenetét Ali basához, szép
talikos arab irással. A végére oda nyomták Muley Husszein néviratát
foglaló pecsétjét, parázson megtüzesítve; s ekként biztosítva őt
arról, hogy a rábizott levelet a kutyabőrről el nem veszítheti,
fölültették egy sánta tevére, háttal a feje felé, s annak farkát
kezébe adva kantár helyett, úgy vezeték keresztül a határon.</p>
<p>Muley Husszein ez órától fogva tudhatá, hogy mi sors vár
országára. Ürügyet kerestek ellene, azt megtalálták, boldogsága,
szabad léte, kincsei sérték a hatalmasok szemeit, azokat el fogják
tőle venni; beköltözik országába lassankint a török uralommal
együtt járó szegénység; elaljasodik, elbutul a nép; a nőket a
hárem, a férfiakat a janicsárok csatái foglalják le; az országból
száműzik a bölcseséget, s ki ad igazságot egy olyan kicsi
országnak, a minek még csak neve sincsen?</p>
<p>Nem sokkal jobb-e ennél meghalni?</p>
<p>Meghalni népestől, országostól; meghalni útnak és utczának,
meghalni erdőnek és mezőnek, meghalni úgy, hogy a hódító még csak
paripáit se legeltesse a legyőzöttek sírja fölött. Muley Husszein
összegyűjté a nép bölcseit, s elmondá előttük, hogy mi vár
reájuk?</p>
<p>Mindnyájan helyeselték szándékát.</p>
<p>Legelső teendőjük volt a smaragd-bányák elpusztítása. A
bányászok, kik eskü alatt tarták azoknak hollétét titokban,
<span class="pagenum"><a name="Page_40" id="Page_40">-40-</a></span> mind fölhivattak a sahhoz, s eltávozásuk
után harmadnapra a halászok meglelék hulláikat, miket a tenger a
partra kihordott. Valószinüleg magukkal együtt fölvetették a tenger
alatti alagutakat, miken a bányákba jártak. A tenger nem beszélte
ki a titkot. Másnap parancsot adott Muley Husszein, hogy a lakosok
hordják ki a városok köztereire minden drága kelméjüket s égessék
meg, arany és ezüst ékszereiket temessék el sziklák alá; a gabonát
hányják a vizekbe.</p>
<p>Minden úgy történt, a hogy parancsolá.</p>
<p>Harmadnap elszakíttatá a víztartók gátjait, a mesterségesen
fölszorított tavak elözönlötték a völgyeket, s eliszapolták a
gazdag ültetvények tábláit.</p>
<p>Negyednap a pálmaerdőket vágták ki tövéből, leronták a
banaanligeteket, mik a Samum forró vihara ellen védték a kis
országot; jöhet a Samum ezentúl, nem töri meg lángverő szárnyai
röptét semmi.</p>
<p>Ötödik nap jött a hire, hogy a mamelukok tábora a határon van.
Ekkor történt meg az, a mit legutoljára hagytak. Az egész országban
minden férfi megölte nejét, anyját, gyermekeit, özvegy nők maguk
ugráltak a sziklákról alá; az öreg emberek siettek házaikba
kanóczot vetni, azután fölálltak az égő ház tetejére, s onnan
buzdíták a fiatalokat, a kiknek karja még birja a kardot és
lándzsát.</p>
<p>Első volt maga a sah, ki e rémes elhatározásra példát adott,
első áldozat volt Zóra; és első volt a két ragyogó zafir, mely a
smaragdokat a sírba követte. És akkor üszköt vetettek minden
háznak, s úgy indultak, családjaik vérétől csepegő kézzel Ali és
Naómer fogadására.</p>
<p>Nem harcz volt az, csak öldöklés; inkább meghalni, mint ölni
sietett mindenki, a kinek nem volt mit keresni itt e földön
többé.</p>
<p>Naómer bég azon volt, hogy elevenen fogja el a királyt, kit
messziről meg lehetett ismerni a csatában, hosszan lobogó fekete
hajáról. Testőrei egyenkint estek el már; <span class="pagenum"><a name="Page_41" id="Page_41">-41-</a></span> ő maga
küzdött utoljára. Azonban a mint látta, hogy egyedül marad,
elhajítá kardját, s pisztolyával szivén keresztül lőtte magát.
Ellenei még holttestét sem kaphatták be, mert öltözete naphta és
görögtűz olvadékba volt itatva, s a mint az a lövéstől meggyuladt,
hozzá közelíteni nem lehete, ott égett hamuvá a győztesek szemei
előtt.</p>
<p>Szomorú győzelem volt ez Ali basára nézve!</p>
<p>Az egész meghódított tartományban nem talált mást, mint levágott
erdőket, leégett házakat s temetetlen halottakat.</p>
<p>Azok között megismeré Naómer bég a zafirszemek tulajdonosát, a
királynét.</p>
<p>Miért nem égeté el őt is Muley Husszein, mint magát? Talán, hogy
elleneire nézve annál sulyosabbá tegye a veszteséget a
felismeréskor.</p>
<p>Még az a reménye maradt Alinak, hogy legalább a smaragd-bányákat
fölfedezheti. Azokra is lehetetlen volt ráakadnia.</p>
<p>Egy év mulva az egész kies tartomány oly puszta és nyomorult
volt, hogy embert nem lehete oda telepíteni. Ali basa e győzelemért
majd fejét vesztette. Volt annyi keleti bölcsesége, hogy maga
helyett Naómer béget vesse oda a szultán haragjának, ki nem tudta
megbocsátani, hogy évenkinti smaragd-adójának ily hiábavaló vitéz
tettel vetettek véget.</p>
<p>Naómer béget lenyakazták, levont bőrét még most is mutogatják a
hét tornyú kastélyban, mint ritkaságot, melyre eleven korában irtak
chaldéi betüket egész sor számra.</p>
<p>Az elpusztult smaragd-bányákat azóta is folyvást keresik és
mindig hasztalan.</p>
<p>A kis szabad tartomány, ha boldog nem lehetett önfiai alatt,
legalább megtagadta szolgálatát az idegentől, s lett puszta,
kietlen és sivatag! <span class="pagenum"><a name="Page_42" id="Page_42">-42-</a></span></p>
<h2>AZ ÖRDÖG MENYASSZONYA.</h2>
<p>Az 1600-as években élt Eperjesen egy fiatal aranyhimző. Jámbor,
szelid keresztyén ember volt, a hogy illik olyan művésznek lenni,
ki oltárterítők s méltóságos urak palástjainak czifrázása után
él.</p>
<p>A mesterség akkoriban jól fizetett, még házat is lehetett
szerezni utána; Konrád mester egészen meg lehetett elégedve
sorsával. Felesége, Zsófi asszony, csinos kis szőke menyecske volt,
nem valami urakat futtató szépség, de elég jó egy polgári házhoz, a
hol nem annyira az a kötelesség, hogy az asszony az ablakban tartsa
a fejét, mint hogy a házat tartsa rendben. Zsófi asszony, a
mellett, hogy szerény, takaros volt, izletesen sütött s főzött,
embert nem szólt, otthon nem pörlekedett, szomszédba nem járt,
idegen férfiakra nem kacsingatott, szóval az asszonyok lángja volt;
még az aranyhimzéshez is értett, akárcsak maga a mester. Annak csak
az eszmét kellett adni az oltárterítőhöz, a szent képeket
rárajzolni, Zsófi asszony azokat remekül kivarrta a selyemre,
bársonyra; ha pedig menyasszonyi köntöst kellett kihimezni, azt
csak egészen bizta rá, mert már ebben a nőnek férfifölötti izlése
volt; micsoda alapszinre minő skófium illik legjobban? hová
kellenek pálmák, hová szines pillangók, arany repkény, ezüst
reczézés? azt ő tudta legjobban s nem is mulasztá el Konrád mester,
mikor egy ily remekművét magasztalták, nemeslelküen felfedezni,
hogy pedig ez a felesége készítménye.</p>
<p>Ennyi megbecsülhetlen tulajdon mellett csupán csak azt az egyet
bánta Konrád mester Zsófi asszonynál, hogy nincsenek gyermekei. Ezt
ő sokszor elő is hozta rokonai, komái előtt (már tudniillik a
kiknél ő volt a keresztapa) s azok vigasztalták is eleget, hogy
hiszen sok ember van <span class="pagenum"><a name="Page_43" id="Page_43">-43-</a></span> úgy, hogy nincs se fia, se leánya; aztán
meg örüljön annak, hogy nincs; ki tudja mire nevelné? hátha zsivány
lenne belőle? hátha elvinnék katonának, hátha korhely lenne, s
apját is koldussá tenné; hátha istenkáromló lenne s elkárhoznék, s
hátha épen leány lenne, nagy urak elszöktetnék, festett képpel
kerülne haza? Konrád mester egy izben bor mellett ezen a kérdésen
egy pár czimborájával össze is verekedett: biró elé került a dolog,
s midőn a komoly polgármester a dagadt és karmolt képű férfiakat
tanács elé állítván, Konrád mesterhez ezen kérdést intézé, hogy:
miért kezdte a veszekedést? ez egész méltatlankodással felelé:</p>
<p>– Mivel hogy fiaimat és leányaimat rágalmazták.</p>
<p>– S hány fia és leánya van kegyelmednek?</p>
<p>– Épen az, hogy egy sincs; de hogyha volna!</p>
<p>Mely karakán feleletre az érdemes tanácsbeliek, a
polgármesterrel együtt, à la Capella, olyan hahotában törtek ki,
hogy a megrázkódott parókákból csak úgy repült a hajpor
mindenfelé.</p>
<p>Ilyen érzékeny kérdés volt Konrád mesterre nézve az örökösödési
aggodalom.</p>
<p>«Mert kire keres így az ember? miért töri-marja magát egész
életén keresztül? Kinek zsugorgat? Érdemes-e ezért reggeltől estig
a himzőkeret mellett görbedezni, rontani az embernek a szemét a
fényes fonállal? Hiszen ha csak egy volna is, ha csak akkora volna
is, mint az öklöm. Tudom, hogy selyemben járatnám mindig s
marczifánkkal etetném, mint egy gróffiút. Igazán fáj az embernek a
szive, mikor sokszor úgy egy-egy darab bársony elmarad a
kikészített szövetből, milyen szép sipka lenne abból Jánoskának,
Gáspárkának vagy Lőrinczkének; de mikor nincs! A tisztelendő urak
persze azzal vigasztalnak, hogy még lehet, hiszen Sárának nyolczvan
esztendős korában született Izsákja. Ezt csak azért mondják nekem,
hogy késő vénségemig mindig várjak Izsákra, addig rakjam élére jó
reménység fejében a sok kemény tallért; mikor <span class="pagenum"><a name="Page_44" id="Page_44">-44-</a></span> aztán
egyszer kirántják alulam a gyékényt, akkor hagyjak mindent a
barátokra.»</p>
<p>Így töprengett sokszor Konrád mester, néha magában, néha úgy,
hogy a felesége is hallotta: a szegény jó asszony maga is igen
szomorú volt e miatt, sok mindenféle babonát megpróbált, míg végre
akadt egy vajákos asszonyra, a ki olyan szert készített a számára,
a mi csalhatatlanul vágyaihoz fogja segíteni. Zsófi asszony
szorgalmasan bevevé a javos szert, s az csakugyan el is segíté igen
hirtelen oda, a hova minden keresztyén léleknek valóban vágyódnia
kell, a boldog más világra.</p>
<p>Konrád mester özvegy lett, Konrád mester kétségbe volt esve.
Most már se fiuk, se leányuk, de még csak feleség sincs. Most már
csakugyan nincs miért élni, miért tusakodni a napokkal, s rakni
félre a tallérokat – a papok számára.</p>
<p>A két koma, kikkel a minap összeverekedett, alig győzte
megnyugtatni, hogy már ez az Isten akaratja volt, majd jó tanácsot
ad az idő; van még sok leány Eperjesen, a kikből asszonyt lehet
választani; «de sem olyan jó, sem olyan szép, sem olyan okos nincs
több, mint Zsófi volt», az lett a válasz Konrád részéről, a minek
azután a két koma nem is mondott ellent, friss emlékezetükben lévén
a minapi birkózás, meg nem született gyermekek miatt.</p>
<p>Legalább arra ügyeltek hát, hogy a szegény megszomorodott férj
valami kétségbeesett dolgot ne kövessen el magával; egy ember
mindig mellette álljon: vigyázzon a kezére, mikor késsel eszik; az
udvaron ne ereszsze közel a kúthoz, s mikor lefekszik, dugja el a
nyakravalóját, nehogy még valami szerencsétlenség történjék e
miatt.</p>
<p>Azt azonban nem gátolták, hogy ha kedve és szomorúsága tartja,
oly fényesen himzett szemfedőt csináltasson Zsófi számára, a
milyent a legutolsó Brebiri grófné temetése óta nem láttak még
Eperjesen. Már ebbe igazán nincsen senkinek beleszólása.
<span class="pagenum"><a name="Page_45" id="Page_45">-45-</a></span></p>
<p>Konrád mester fejedelmi módon kívánta eltemettetni Zsófi
asszonyt. Ő kereste szegény a pénzt, vigye is magával a sírba.
Életében minden piperét megvont magától, most egyszerre vegye ki
mind, a mit elmulasztott. A mi csak harang van a városban, az mind
szóljon fölötte; a mi csak pap mozdulni képes a környékben, az mind
kisérje a koporsóját; a mi csak diák, az mind énekeljen a
temetésén.</p>
<p>A gyászszertartás nagy pompával ment végbe. Volt mit nézni s
ember is volt elég, a ki nézzen.</p>
<p>Konrád mester háza alig volt száz lépésnyire a város végétől s
mindjárt ott találni a temetőt; hanem az embernek nem azért van
bársony szemfödeles halottja, hogy azt nagyhamar kiestafirozza a
legrövidebb uton; hanem a mint illik, azt elébb vissza kell vinni a
városba, körülhordozni a főutczákon, meg a piaczon, trombitásokat
küldeni előre, hogy mindenki az ablakhoz szaladjon, s úgy kerülni
megint vissza a négy lovas szekérrel ugyanabba az utczába,
ugyanarra a kapura, a hol félórával hamarább is ki lehetett volna
menni.</p>
<p>A mint tehát a gyászmenet az ugrókutas piaczra fordulna, legelől
a czéhek gyásztrombitásai, kik már húsz év óta mindig azt az egy
gyászindulót fújják s még most is hangjegyes papirosról nézik, épen
akkor ott a piacz közepén egy egészen másnemű látványnyal volt
elfoglalva a tisztelt nép: egy czigányleány tánczolt és énekelt
valami tamburaféle hangszer mellett.</p>
<p>A czigányleány haja fekete volt és göndör, szemei ragyogók,
termete karcsú, ruhája pirossal, sárgával tarka, nyakán három sor
arany- és ezüst-pénz, aligha igazi; a nóták, a miket dalolt, igen
furcsák lehettek; a hallgatók sokat nevettek rajtuk, hanem azt
mindegyik elismeré, hogy a czigányleánynak gyönyörű fehér fogai
vannak.</p>
<p>A főutczáról pedig jött a gyászmenet. A czigányleány közönsége
észre sem vette azt elébb, mint mikor már az előljáró fertálymester
pálczája kezdett pufogni a hátakon. <span class="pagenum"><a name="Page_46" id="Page_46">-46-</a></span></p>
<p>– Hát te istentelen boszorkány! förmedt a leányra a derék
fertálymester, nem látod, hogy halottat hoznak?</p>
<p>A czigányleány zavartalan mosolygással hajolt oda csintalanúl a
kis kövér úrhoz s könyökkel meglökve, nagy enyelgéssel monda
neki:</p>
<p>– Eredj már; nem ébred az már fel, ha én akárhogy éneklek.</p>
<p>Nehány piaczi ember nem tarthatta magát, hogy ne nevessen.</p>
<p>Ez botrány volt. Nevetés a gyászének közepett! A ki legjobban
megbotránkozott, az Konrád mester volt. Dühösen, mint egy oroszlán,
tört ki a koporsó mellől s elkapva egy hosszú viaszgyertyát
valamelyik ministrans kezéből, odarohant, hogy majd elveri azzal
azt, a ki ilyen szép temetést is ki mer kaczagni.</p>
<p>A czigányleány bevárta őt, s a mint Konrád mester eléje toppant,
egy villanásával sötét szemeinek megállítá azt, s a mint a
meglepett férfi elbámulva megállt, csábító szemragyogással dűlt oda
a vállához, s az állát megsimítá.</p>
<p>– Hagyd el már, te balga! Mit siratsz azon, a ki meghalt. Van
még szép leány elég a városban; «por szemibe, más helyibe!»</p>
<p>Azzal egy merész accordot pendített tamburája húrjain; még egyet
kacsintott Konrád mester szemébe, még egy hamisat bókolt, egyet
bólintott félre a fejével, s egy kaczér fordulással elvegyült a
tömeg közé.</p>
<p>Konrád mester még mindig ott állt, pedig a halottas szekér
tovább haladt már: komáinak kellett őt elrángatni onnan.</p>
<p>– Csak nem akar kend utána menni annak a fertelmes állatnak?
Hagyja: majd utolérik a drabantok s jól megseprüzik, ne fáraszsza
magát. Nézze, a tisztelendő urak már milyen messze járnak! Csak nem
gondolja kegyelmed, hogy az egész czeremonia megáll itt a piacz
közepén s megvárja, míg kend egy czigányleányt kerget! <span class="pagenum"><a name="Page_47" id="Page_47">-47-</a></span></p>
<p>De csak alig birták őt magukkal vonszolni. Hogy megzavarja az
embernek az eszét a fájdalom!</p>
<p>Még pedig azután is, hogy a koporsót utolérték vele, szüntelen
fogni kellett őt kétfelől a két komának, mert szüntelen
el-elmaradozott s hátratekergette a fejét, hogy az valóságos
botrány volt s nem mint az elébb, a mikor fejjel ment előre a
gyászszekér után, hogy vissza kellett tartani kétfelől; hanem
inkább húzni kellett már, úgy feszítette magát vissza a
koporsótól.</p>
<p>Abba is hagyta egészen a sírást s kezdett morogni, hogy minek
osztottak olyan vastag viaszgyertyákat? vékonyabbal is csak
odajutottak volna.</p>
<p>A mint a temetőbe kiértek s a koporsót a szekérről levették, azt
mondta, hogy no már most ő hazamegy, csak temessék el.</p>
<p>– Dehogy megy kend! dorgálá az egyik koma. Most jön még az ének,
meg a beszentelés.</p>
<p>De sem énekkel, sem beszenteléssel nem törődött már Konrád
mester, egyre csavargatta a fejét, mint a nyaktekercs, járt
szanaszét a tekintete mindenfelé, csak az éneklők felé nem s mikor
végül a beszentelés után a vigasztaló strófa következik:
<span class="poem"><span class="i0">Et cum Lazaro<br></span>
<span class="i0">Quondam paupere<br></span> <span class="i0">Vitam habeas<br></span> <span class="i0">Sempiternam;<br></span></span> a komák azon vették észre,
hogy Konrád mester egyik bokáját a másikhoz ütögeti. De már itt nem
állhaták meg, hogy jól oldalba ne könyököljék.</p>
<p>– Hát kenddel az ördög van, hogy tánczolni kezd a
«circumdederunt» alatt?!</p>
<p>Arra is kellett később figyelmeztetni, hogy a behantoláskor ő is
vessen egy-két kapa földet a koporsóra, ősi szokás szerint, a mit
már magától is tudhatott volna.</p>
<p>A temetés után házához kisérték az ismerősök Konrád <span class="pagenum"><a name="Page_48" id="Page_48">-48-</a></span> mestert, s
következett volna már a tor, a mi ismét mulhatatlan része a
temetési szertartásnak.</p>
<p>A komák magukra vállalták, hogy majd az éléstárból illendően
felterítenek ők, Konrád mester pedig lásson a pincze után, mert a
búbánatra nagyon megszomjazik az ember.</p>
<p>A két koma ki is állítá az asztalt, a mi a sonka és sajtnemüt
illeti, süteményekben sem volt hiány, hanem Konrád mester csak nem
állt elő a boros kantákkal.</p>
<p>Aggodalommal mentek utána a pinczébe; de ott nem találták, az be
volt zárva; gondolták, tán a vinczellérhez ment borért, otthon
nincs vendégnek való, s reménylett megérkeztéig hozzá láttak a
falatozáshoz. Azonban Konrád mester csak nem került elő. A szomj, a
bánat és a balsejtelem végre nem hagyák nyugodni az atyafiakat,
elindultak keresésére a városba. Egész éjjel szaladgáltak utána,
végre reggelfelé találták meg a tehénpásztorok segítségével a
városon kívül, a mezőn: ott őgyelgett.</p>
<p>Szegénynek az esze tisztul bánatában.</p>
<p>Megfogták azután és hazavitték, keresztyéni jó akarattal
elhatározva maguk között, hogy egy ember mindig őrizze otthon.
Hanem a legelső embert, a ki e felebaráti szándékkal otthon maradt,
kiugratá Konrád mester az ablakon, nyársat ragadva ellene s
pogányul szitkozódva, hogy odaszegezi a falhoz, mint egy
denevért.</p>
<p>Konrád mester különös magaviseletének kulcsául szolgált az a
hirdetmény, a mit még aznap a heti vásáron a város dobosa
kikiáltott, mely szerint tíz tallér jutalom igértetik annak, ki ama
czigányleányt, a ki tegnap a temetés alatt itt a piaczon dobolt,
élve kézre keríti.</p>
<p>Konrád mester igéri a jutalmat; boszút akar állani a megzavart
ünnepélyért.</p>
<p>Másnap megint hangzott a dobpörgés az utczaszögleteken: most már
Konrád mester huszonöt tallérral biztatta a czigányleány
előállítóját.</p>
<p>A kecsegtetés másnap is sikertelen maradt. <span class="pagenum"><a name="Page_49" id="Page_49">-49-</a></span></p>
<p>Harmadnap már ötven tallért igért a kikiáltó annak ki a
czigányleányt előhozza.</p>
<p>Aznap estén egy némber koczogtatott Konrád mester ajtaján,
homloka és álla kék kendővel bebugyolálva s azonkívül fejtől sarkig
koldus asszonyok módjára beburkolva fehérítetlen
vászonlepedőbe.</p>
<p>A némber öregesen köhécselve beszélt s nagy nehezen biczegett,
egy mankós botot támogatva félkézzel maga előtt.</p>
<p>– Itthon van Konrád mester? kérdé az ajtónyitótól.</p>
<p>– Én vagyok az magam. Mi kell vén banya?</p>
<p>– Ötven tallér: suttogá rekedten a némber.</p>
<p>– Kerülj beljebb! szólt Konrád mester, bereteszelte maguk után
az ajtót, s beeresztve maga után az asszonyt a pitvarba. Most már
beszélj.</p>
<p>– Kend akarja a Czirinkát élve előkeríteni?</p>
<p>– Micsoda név az a Czirinka? Pogány talán.</p>
<p>– Dehogy pogány, dehogy. Meg van keresztelve; Cziczellének van
az keresztelve: hanem hát czigányúl úgy jön az ki szebben, hogy
Czirinka.</p>
<p>– Nyomába tudsz igazítani?</p>
<p>– De ide is hozom. Kendnek a kezébe adom.</p>
<p>– Nem csalsz meg?</p>
<p>– Ha megcsalom kendet, szaladjon utánam, azért van kendnek két
szeme, hogy vigyázzon magára. Minden ember tudja, hogy a czigány
csal, mégis meghagyja magát csalni tőle. Kendteknek szégyen az, nem
nekünk.</p>
<p>– Élve hozod ide a leányt?</p>
<p>– De már el is hoztam.</p>
<p>– Hol van?</p>
<p>– Majd megmondom, ha látom az ötven tallért.</p>
<p>Konrád mester sebtén szobájába ment, arra sem ügyelve, hogy
azalatt a pitvarból nem lop-e el valamit a vén satrafa? egy
szegletszekrényből kivett egy vászonzacskót s oda hozta a
némbernek.</p>
<p>– Itt a pénz. <span class="pagenum"><a name="Page_50" id="Page_50">-50-</a></span></p>
<p>– Pénz olvasva, asszony verve, férfi bolonddá téve jó, szólt az
kunczogó hangon s két kézre fogva a vászonlepedő egyik szegletét,
odaszámláltatá egyenkint Konrád mesterrel az ötven tallért.</p>
<p>– Hanem innen a pénzt addig el nem viszed, a míg a leányt nem
látom, szólt Konrád mester, erélyesen elállva az ajtó felőli
útat.</p>
<p>– No hát tartsd meg a pénzedet! s lásd a leányt ingyen! kiálta
az eddigi reszketeg köhécselésből csattanóba menő hangon a némber s
szétcsapta a vászonlepelt, hogy a belészámlált ötven tallér ötven
felé repült s össze-vissza gurult a szobában, egy percz alatt
lerántá fejéről a kék bugyolát s Konrád mester az ámulattól
megigézve látta maga előtt – magát a szép czigányleányt.</p>
<p>– És már most mondd meg, hogy miért akartál engemet
megtalálni?</p>
<p>Hogy mit mondott neki Konrád mester, azt nemsokára megtudta az
egész város; mert az aranyhimző alig várt napot, hogy a paphoz
szaladjon, kihirdettetni magát Czirinkával, mint házasságra lépendő
párt.</p>
<p>Rettenetes botrány volt az a városban: negyednapra az első
feleség temetése után másodikkal váltani gyűrűt! és kivel? egy
kóbor, sehonnai czigányleánynyal, a kinek se családja, se hazája,
se hite, se tisztelete!</p>
<p>Azonban a formaságok ellen nem lehetett semmi kifogást tenni. A
czigányleánynak legjobb rendben voltak a levelei: keresztségről,
bérmálásról, gyónásról, apja, anyja haláláról; egyebekkel a státus
nem törődik, s biz az megtörtént, hogy három hét mulva Konrád
mester leveté kalapja mellől a gyászt s feltűzte helyébe a
rozmaringos bokrétát.</p>
<p>E miatt nagy neheztelés támadt közte és hajdani barátai, komái
között, mely utóbbiakra pedig nagy szüksége lett, mert még azon
évben teljesült azon kielégítetlen vágya, hogy gyermeke született:
igaz, hogy csak egy leány. <span class="pagenum"><a name="Page_51" id="Page_51">-51-</a></span></p>
<p>De ahhoz esztendőre született neki kettő: két leány.</p>
<p>Esztendő mulva született neki három leánya. Mind megélt
valamennyi.</p>
<p>Negyedik esztendőben megint született kettő: ismét leány. No
legalább most már lefelé kezd menni az arithmeticai progressio,
vigasztalá magát Konrád mester.</p>
<p>Az ötödik esztendő megint új catastrophával fenyegetőzött. Már
ekkor Konrád mester esküdött pokolra és Belzebubra, hogy ha még «ez
az egy» is leány lesz, azt eladja az ördögnek!</p>
<p>No de szerencsére nem lett leány, hanem fiú; de nem egy, hanem
három! Három ép, egészséges fiú! Tizenegy élő, kenyérkérő ivadék öt
esztendő alatt. Áldásnak is rettenetes!</p>
<p>Konrád tele volt sopánkodással e túlságos élvezete fölött az
atyai örömöknek, hogy a mi sok, a jóból is sok. Ama bizonyos tudós
asszonyság, ki ilyen alkalmaknál a családi titkokba okvetlen
beavatja magát, váltig enyelgett vele: «Lásd bolond, máskor ha
valami kell, elégnek tartsd egyszer imádkozni érte, mert ha
húszszor sürgeted, azt gondolják, annyiszor kell s húszszor kapod
meg.»</p>
<p>Éjféltájon, a mint az éji őr elkiáltotta a mondókáját, zörgettek
Konrád mester ablakán.</p>
<p>– Ki az ördög az? Bárcsak az ördög maga jönne, s vinne el egy
párt belőlük!</p>
<p>Ez elég keresztyéntelen mondás volt Konrádtól, de meg is lakolt
érte: mert az nem volt az ördög, hanem maga a jámbor éji őr, a ki
okvetlen beszélni ohajtott Konráddal s követelte, hogy ereszsze
be.</p>
<p>Tán épen gratulálni jön egy pohár papramorgóért.</p>
<p>Be kellett ereszteni, mert nagyon dörömbölt, köpenyestől,
lámpástól, alabárdostól.</p>
<p>– Dicsértessék!</p>
<p>– Én már dicsértem eleget, meg is kaptam a jutalmat érte.</p>
<p>– No no, Konrád mester, nem kell olyan istentelenül <span class="pagenum"><a name="Page_52" id="Page_52">-52-</a></span> beszélni;
éjféli órában annál kevésbbé illik istentelenül cselekedni.</p>
<p>– Hát mit cselekszem én? azt, hogy a gólyát szidom, minek száll
hármasával a házra.</p>
<p>– No no, azt minden ember tudja, hogy a gyerekeket nem a gólya
hozza, azokat az Isten küldi; a gyerekek egyenesen az égből jönnek,
ott kis angyalkák voltak, azért azokat nem illik az utczára
kirakni, mint a kis macskákat, a mikből az ember a czirmost
kiválogatja és elhajigálja.</p>
<p>– Hát’sz én nem hajigáltam el egyet is.</p>
<p>– Nem-e? Hát ez micsoda? szólt az éji őr, köpenye alól kiemelve
egy szépen bepólált csecsemőt, ki a mint a lámpavilágra jutott,
mindjárt el is kezdett sírni; hát ezt nem kend tette ki az utczára
a küszöbe elé? micsoda?</p>
<p>Konrád mester torkában elakadt a szó. Nó iszen csak ez volna még
hátra.</p>
<p>Az éji őr a rossz lelkiismeret megdöbbenését vélte e
megnémulásban feltalálni, mint magistratualis első birósági
személy, alkalmat vett magának Konrádot igen keményen
megdorgálni.</p>
<p>– Hát illik ez keresztyén férfiúhoz? Hát nem tudja kend, hogy
ennek mi a büntetése? Hogy ezért kendet kerékbe törnék, négyfelé
hasítanák, ha én elmondanám. Annak köszönje kend, hogy ágról-végről
sógorok vagyunk, különben feladnám kendet, s megütné a talpát, még
pedig a levegőben. No most hát tegye kend melegre ezt a porontyot,
mert át van fagyva; nekem meg adjon egy pohár gugyit, aztán nem
szólok senkinek.</p>
<p>Konrád mester csak most kezde szavához térni; meg is kapta
köpönyegénél fogva a sógort s elkezdte czibálni.</p>
<p>– De ide ugyan nem hoz kend több gyereket; verje meg a beregi
csuda! van nekem elég; ördög vigye kendet a rossz tréfájával; ez
nem az én gyerekem; nem én tettem ki; nézze kend, van nekem elég,
itt van három; az éjjel született mind a három. <span class="pagenum"><a name="Page_53" id="Page_53">-53-</a></span></p>
<p>– No ha három született, hát akkor negyedik is születhetett;
tromfolt vissza az éji őr s erősebb ember lévén az aranyhimzőnél,
azt eltaszigálta magától, s oda tette a kívülről hozott ártatlant a
másik három benszületett közé s azzal lámpását ragadva, eltombolt a
házból ki az utczára, nagyon megfenyegetve Konrád mestert a spanyol
inquisitió minden gyönyörűségeivel, ha még egyszer ki próbálja
tenni «valamelyiket» a sok közül.</p>
<p>Így jutott az aranyhimző egész váratlanul a tizenkettedikhez, s
ez a tizenkettedik épen leány volt.</p>
<p>Konrád mester bőszültsége nem ismert határt, hogy az éji őrön
nem tölthette boszúját, azokba kapczáskodott, a kikkel velebirt;
bábaasszony, pesztonka, inas, szolgáló futott éjnek idején a
háztól, megtépve, megkarmolva; benn a szobában a beteg asszony, meg
tizenkét apróbb-nagyobb gyerek jajgatott, visított, rikácsolt,
bömbölt; künn a pitvarban pedig Konrád mester dühöngött, alá s fel
toporzékolva, s tartott egy visszaadhatatlan monologot, melynek
folytán annyiszor invocálta az ördögöt, hogy végtére is eme
problematicus lételű nagy úrnak, saját compromissiója nélkül,
lehetetlen volt megállnia, hogy elő ne kerüljön.</p>
<p>Egy négy lovas hintó állt meg a ház előtt.</p>
<p>Abból egy, szokás és hagyomány szerint, feketébe öltözött úr
lépett ki, nagy lovagsarkantyús csizmában, hosszú egyenes kardja
vége kilátszott a bakacsin köpönyeg alól; kalapja mellett volt egy
szál vörös toll; arczán fekete selyem álcza volt, szemüvegekkel, a
mik a lámpafény mellett úgy csillogtak, mintha tűz-szemei
volnának.</p>
<p>– No hát Konrád mester, mi kell? szólt a fekete úr a megrettent
aranyhimzőhöz, kinek a térdei kezdtek összeverődni e nagy méltóság
megjelenésére.</p>
<p>– Hallottam, hogy nagyon kiabáltál utánam: miért fárasztottál
ide?</p>
<p>Az aranyhimzőnek egy szava sem volt többé; odabenn <span class="pagenum"><a name="Page_54" id="Page_54">-54-</a></span> a gyerekek
is összebújtak, elnémultak a feketearczú úr láttára, olyan
csöndesség lett egyszerre a felfordult házban.</p>
<p>– Konrád mester, sok szép gyermeked van, hogy tartod el
valamennyit? No ne reszkess, nem bántja senki a fiaidat; hímördög
elég van. Nekem egy leány kell; csak egy; a többi tied maradhat.
Válaszsz tetszésed szerint, melyiket jegyzed el számomra? Sokba
kerülnek a porontyok. Itt van ez erszény, van benne száz arany.
Mától fogva minden évben, ugyanezen napon, ugyanez órában eljövök s
évenkint száz aranyat hozok neked, mindaddig, míg a leány, a kit
menyasszonyomnak adsz, tizenhat esztendős lesz, akkor elviszem
magammal. Nos, áll az alkú?</p>
<p>Az asztalra kiöntött sok csillogó arany elvette Konrád mester
eszét. Valóban nagy szüksége volt pénzre; az új feleség nem értett
semmi dologhoz; rest, tudatlan volt; naphosszat aludt; szerette a
czifrálkodást, a nyalánkságot, hát még a sok gyermek! Nem volt már
élére vert tallér, hanem inkább nyakgató adósság, minden boltban
tartozott már, s a kenyér is fogyatékán, s hozzá most még három
újszülött, meg ráadásul egy talált gyermek! Minek is ez? Ezt az
ördög hozta ide, hát vigye is el. A talált gyermeket fogja az
ördögnek adni. Legalább ezt is megcsalja, milyen derék lesz. Aztán
mi köze neki ehhez az idegen gyerekhez? a maga vére ellen így nem
vét: ezt pedig ha az utczán marad, úgy is elkaphatták röptiben a
gonoszok; a talált gyerek épen leány; ez épen jó lesz az ördög
menyasszonyának!</p>
<p>Czirinka, fekhelyén, mint egy nőtigris tartá karjaival eltakarva
a három fiucskát, míg szikrázó szemeivel a talált gyermekre
integetett Konrád mesternek s beszélt hozzá czigánynyelven, a mit
Konrádnak meg kellett tanulni tőle, mert egészen bolondja volt az
asszonynak.</p>
<p>– Add oda neki: nem a tied; ha apja, anyja eldobta, hát te mivel
lennél jobb? Hadd legyen bolonddá az ördög. Ezt is megcsaljuk,
pénzünk is lesz. Add oda. Mit tartogatnál <span class="pagenum"><a name="Page_55" id="Page_55">-55-</a></span> leányt, ha
kérik? Mikor megnőtt, kéretlen is mind elviszi az ördög? neked csak
a szarvát hagyja.</p>
<p>– Konrád mester, szólt közbe az ördög s olyat ütött lovagkeztyüs
kezével a mester vállára, hogy annak megroppant a dereka alatta, ne
sokat tanácskozzál! ilyen urat, mint én, nem szoktak várakoztatni;
válaszsz izibe, mert a te szentképekkel rakott szobádban nekem
semmi mulatságom sincsen.</p>
<p>Konrád mesternek összeverődtek a fogai, a mint a csecsemőhöz
lépett, ki elhallgatásával maga is beleegyezését látszék
nyilvánítani e veszélyes alkukötésbe.</p>
<p>«Qui tacet, consentit», gondolá magában Konrád mester; én csak
rámutatok, az ördög dolga a többi, ha valamikor Pontius Pilátus
kérdőre talál fogni a más világon, úgy kidisputálom magamat előtte
a bűnrészességből, mint valami sadduceus.</p>
<p>Ördög úr a figyelmeztetés vétele után mindjárt azonnal hasznát
is vette a concessiónak, s odalépve a gyermekhez, azt karjára vevé,
s valami istentelen nyelven gonosz dolgokat mondott el felette, de
a miből egy szót sem lehetett megérteni; Konrád mester e szavaknál
csaknem halálfiának érezte magát, míg az odafigyelő Czirinka az
első és utolsó két szót megjegyezte magának; az elsők voltak: «Nema
olam», az utolsók «retson retap», a mikből aztán később nagy
fejtöréssel rájött Konrád, hogy az átkozott a latin miatyánkot
mondta el megfordítva, a mi csakugyan ördöghöz illő
szentségtelenség.</p>
<p>Ez még nem volt elég: akkor egy kis üvegből olajat töltött a
gyermek fejére, azt eldörzsölé rajta szerte s azt mondá: «a Belial,
Beherik és Astaroth nevében nevezlek én tégedet Asmodeának!»</p>
<p>Megparancsolá pedig Konrád mesternek és nejének, hogy ezt a
nevet senki előtt el ne árulják, sem a biblia táblájára fel ne
jegyezzék, a hová a többi gyermekek születésnapját és keresztnevét
fel szokták írni, mert ez nem oda való. <span class="pagenum"><a name="Page_56" id="Page_56">-56-</a></span></p>
<p>Azt is meghagyá neki, hogy azt az olajat le ne mossák a gyermek
fejéről, hanem úgy vigyék majd a keresztelésre, hogy a keresztvíz
ne fogjon rajta az olaj miatt.</p>
<p>Akkor pedig gyűrűjét levonva, annak czímerfejét a serpenyőben
levő parázson megtüzesíté, s mikor az aranygyűrű már izzadni
kezdett, kivevé azt a parázsból, s a csecsemő válláról lehúzva a
patyolatot, rásüté arra a lapoczka alatt a gyűrűn levő jegyet. A
gyermek abban a perczben fel sem sikoltott rá.</p>
<p>Az ördög pedig azon izzón felhúzta a gyűrűt az ujjára.</p>
<p>Ha ez eset mostanában történt volna, azt mondanák rá az
ördögtagadó sceptikusok, hogy bizonyosan asbesttel bélelt keztyűje
volt.</p>
<p>Azután visszatevé helyére a gyermeket, ki mihelyt az ördög
letette kezéből, azonnal elkezdett ordítani, s azt cselekedte egész
reggelig. Az ember azt vélné, ha csodákban nem akarna már hinni,
hogy csak ekkor kezdett el még igazán fájni az égés nyoma a gyenge
vállon.</p>
<p>Azzal megigérve, hogy esztendő ilyenkorra ismét meg fog jelenni,
s ismét leszámlálja az asztalra az évenkinti száz aranyat, ördög úr
ő méltósága távozni készült.</p>
<p>Konrád mester nagy szolgálatkészségesen utána akart világítani,
nehogy megüsse lábát a sötét folyosón s még majd őt vádolja az
utókor, hogy miatta «sánta» az ördög: azonban alig vette fel a
mécsest az asztalról, midőn az alvilági excellentia olyan tüzet
fújt a szájából, hogy Konrád mester hanyatt esett ijedtében, s mire
föl mert tápászkodni, sötétség lett körülötte és rejtelmes
kénkő-illat, melyben ő azután virradtig elbujva is maradt a
kemenczesut biztos menedékei közt.</p>
<p>Mai világban persze hogy az ilyen csodákat egy szájbavett
tülökkel, a miből puskaport fújnak a gyertyán keresztül, minden
falusi komédiás tudja már utánozni, a mi kétszáz év előtt az
alvilági urak csodatettei közé tartozott.</p>
<p>Csak napfeljötte után mertek Konrád mester és Czirinka
<span class="pagenum"><a name="Page_57" id="Page_57">-57-</a></span> életjelt adni maguk felől, a midőn is az
asztalra szórt aranypénz kellőleg meggyőzé őket a felől, hogy a mi
az éjjel történt velük, az nem volt álom.</p>
<p>Most hirtelen eldugva a sok pénzt, míg a visszatéregető
cselédek, ismerősök meg nem látják, eszükbe jutott megnézni, hogy
micsoda jel az, a mivel elbélyegzé magának az ördög a gyermeket, s
látták, hogy az két egymásra keresztezett háromszeg, vulgo:
«boszorkánynyom».</p>
<p>Ez tehát valóságos ördög!</p>
<p>Hanem a dologgal jó volt nem dicsekedni; ha a prépost azt
megtudná, soha senki meg nem őrizné mind a kettőjöket a máglyára
vettetéstől.</p>
<p>Elég, hogy ketten tudták: ez is sok; e bűntudat Konrád mestert
még inkább rabjává tette Czirinkának, mert ha valamiben ellenkezett
vele, ez mindjárt azzal fenyegetőzött, hogy megy a paphoz s feladja
az ördöggeli czimboráskodást: magát a feladással megmenti, Konrádot
pedig belemártja.</p>
<p>Így telt aztán az egyik év a másik után. Az ördög minden évben
eljött, elhozta a pénzt. Mindig éjszaka jött, a mikor a cseléd és a
gyermek aludt. Megnézte az alvó Asmodeát, kit ugyan a keresztvizen
Ágnesnek neveztek el. Meg volt elégedve; adott még több pénzt is a
nevelőknek, hogy vegyenek számára czifra ruhákat. A leány már
tizennégy esztendős volt és még mindig nem tudott róla semmit, hogy
micsoda veszedelmes nagy úr számára van eljegyezve, s hogy a
boszorkánynyomot testén viseli; azon egyszerű oknál fogva, minthogy
a hátát senki sem láthatja.</p>
<p>Annyi év alatt azonban, daczára a mély hallgatásnak, a mivel
Konrád mester és felesége, maguk jóvoltáért, e gonosz titkot őrizni
tudták, ki kellett abból egynek-másnak szivárogni a városiak
közé.</p>
<p>Feltünt, hogy Konrád mester és felesége mindig oly jól élnek,
mindenben duskálkodnak, pedig a mesterséget egészen elhanyagolták
már, alig dolgoztatott velük valaki. Honnét ez a sok pénz?
<span class="pagenum"><a name="Page_58" id="Page_58">-58-</a></span></p>
<p>Néha megint úgy meg vannak szorulva, hogy nincs betevő falatjuk,
s másnap egyszerre hegyen-völgyön lakodalom.</p>
<p>A legkisebbik leány már 15 esztendős, és azt még sem vitték ez
ideig templomba, sem bérmáláshoz, sem gyónáshoz, pedig a többiekkel
ezt nem mulasztották el.</p>
<p>Annál kevésbbé engedik meg a városi polgár ifjuságnak, hogy a
földet tapossa körülötte, sehova sem viszik, mindig otthon őrzik,
pedig a többi leány már ki férjhez ment, kivel más viszontagság
történt, de otthon egy sem maradt, a fiukat is ideje korán
mesterségre adták, még pedig jó messze eső városokba, hogy
minduntalan haza ne járjanak.</p>
<p>Többen azt is meglesték, mikor egy fekete úr, fekete lovon,
éjfélkor Konrád mester háza előtt megállt, a paripának soha egy
lábdobbanása sem hallatszott; a fekete úr háromszor koczintott az
ajtón, arra azt kinyitották, ő belépett, a lovát senki sem fogta,
mégis ott maradt; egy órakor éjfél után a fekete úr visszajött,
ismét lovára ült, s olyan nesztelenül ellovagolt, mintha
selyempapucs volna a lova lábán.</p>
<p>Lambertus prépost egyszer maga elé idézteté Konrád mestert s
kérdőre fogta e kósza hirek miatt s különösen azért, mi okon nem
küldi Ágnes leányát a szentegyházba?</p>
<p>Konrád mester térdre esett és azt mondá, hogy meg akar vallani
mindent igazán.</p>
<p>És azután hazudott ilyenformát:</p>
<p>Ágnes nem az ő leánya, hanem egy gazdag protestans úré, ki nős
lévén, házasságon kívül született gyermekét itt rejtegeti s
egyenesen azt kivánja, hogy azt protestans hitben neveljék. A főúr
nevét nem mondhatja meg, mert azt maga sem tudja. Innen jön a költő
pénz, s azért őrzik úgy a leányt a városi fiatalságtól. A főúr el
fogja azt vinni, ha felserdül, s kiházasítja maga.</p>
<p>Ez elég valószinű mese volt, s hogy «mentség»-nek megjárta,
annak magyarázata ottan keresendő, hogy ez <span class="pagenum"><a name="Page_59" id="Page_59">-59-</a></span> idő
szerint Tököli Imre volt a felföld ura, ki Kassát ostrommal
elfoglalván, a jezsuitákat kiűzte, a protestansok templomait,
iskoláit visszaadta; annak egy ezredes kapitánya, Madách Péter,
kormányzott a Szepességben, ki maga is nagy mértékben protestans
lévén, ha perpatvarra kerül a dolog, aligha Konrád mesternek nem
adott volna igazat.</p>
<p>A főtisztelendő úrnak tehát el kellett fogadni a mentséget.</p>
<p>Nem ilyen könnyen engedé magát kielégíttetni az előljáróság. A
polgármester okvetetlen akarta tudni, ki fia az a titkos éji
látogató s e végett a tudvalevő napon minden kapuhoz erős őrséget
állított, hogy akárki azokon éjfél után ki akar menni, gyalog vagy
lóháton, azt fogják meg és kötözve vessék a tömlöczbe, ha
ellentállna; – ha pedig szépen megadja magát, tudják meg, kicsoda?
s parolájára ereszszék el. Hogy pedig semmiképen el ne szalaszszák,
még azonfelül a Konrád mester házánál átellenes épület kapuja alá
is őrt rejtének el, az erős Lénárd alakjában, ki nappal
hentesmester, éjjel pedig a közbátorságra vigyázó alabárdos volt;
félelmes ura a későn hazavergődőknek, nemkülönben hatalmas
eloszlatója minden kocsmai verekedésnek.</p>
<p>A várt éjjelen tehát ott leskelődött az erős Lénárd,
alabárdjával kezében, s várta a fekete urat.</p>
<p>Az éjféli órakonduláskor nesztelenül, mint szokott jönni,
megérkezett a lovag, megállt a ház előtt, leszállt a lováról s
bement Konrád mesterhez.</p>
<p>Az erős Lénárd most is elfoghatta volna már, de gondolá, hogy
jobb lesz akkor rárohanni, mikor a világosról a sötétre kijön,
akkor nem lát oly jól. Mintha ez az ördögnek nem mindegy volna?</p>
<p>Odalopózott tehát szépen az ajtóhoz s alabárdját marokra
szorítva, várta, mikor fog a lovag visszajönni? Az ablakon nem
lehetett benézni, mert a vastáblák be voltak téve, de a leszámlált
pénz csengését jól hallhatá. <span class="pagenum"><a name="Page_60" id="Page_60">-60-</a></span></p>
<p>Végre a toronyból hangzott az egy óra, az ajtó ujra megnyilt: a
lovag kilépett. Az erős Lénárd csak arra várt, míg egyik lábát a
kengyelbe teszi; akkor neki rontott, s teli torokkal ráordíta: «ki
vagy? megállj?»</p>
<p>A lovagnak felvetni magát a nyeregbe, a mellének szegzett
alabárdot kicsavarni az erős Lénárd kezéből, az erős Lénárdot magát
vastag kámzsájánál fogva megragadni, épen egyszerre való munka
volt. A másik perczben sarkantyúba kapta a lovát s Lénárdot
folyvást gallérjánál fogva rántván maga után, kényszeríté
hanyatt-homlok rohanni paripája mellett, az pedig nyavalyás
kiáltani sem mert, szentül azt hivén, hogy már viszik a pokolba,
míg aztán egyszer a kőhídhoz érve, onnan a fekete lovag belehajítá
Lénárdot, az erőst, a nyakig érő sárba, ki abból reggelig nem is
mert előbujni.</p>
<p>A kapukon várakozó őrök pedig senkit sem fogtak el ez éjjel, s a
kérdéses lovagot sem ki, sem bemenni nem látták, de még csak neszét
sem hallották, a miből világosan megérthető az, hogy az ördög a
föld alatt, meg a levegőben is tud utazni – ha akar – vagy pedig
az, hogy az ördög maga is a városban lakik, nem kell neki hazáig
messze kerülgetni.</p>
<p>Ekkor egy véletlen eset egyszerre földeríté az egész
eseményt.</p>
<p>Egy este, későn, haldoklóhoz hivták Lambertust.</p>
<p>A lelkiatyát a város legvégére vezették; ott a legrongyosabb
viskó ajtaját nyiták fel előtte, s abban a viskóban, a
ministranshozta lámpa mellett, rongyos hárságyon fekve a
legrongyosabb czigányasszonyt lehete látni, ki valaha
kártyavetésből annyira vitte a dolgát, hogy ilyen kidűlt-bedűlt
sárpalotát építtessen.</p>
<p>A kártyavetőné utolsó kártyájánál volt már, ugyanannál, a
melyikre a csontember van festve azzal a nagy kaszával.</p>
<p>Sok gyónni valója volt; a késő éjszakáig tartott, a míg
elvégezé, Lambertus akkor tért vissza a viskóból. Öt percz
<span class="pagenum"><a name="Page_61" id="Page_61">-61-</a></span> mulva a lélekharang jelenté, hogy egy
megtérő lélekért imádkozni idején van.</p>
<p>Mi volt e gyónás tartalma: azt nekünk a végtitok szentségénél
fogva tudnunk nem szabad.</p>
<p>Annyi bizonyos, hogy e titok sok álmatlan éjszakát szerzett
Lambertusnak. Azt, a mit megtudott, felfedezni eskü és szentség
tiltja; fel nem fedezése pedig nagy romlás. De ha elmondaná sem
használna most vele semmit. «Ellenséges az idő.»</p>
<p>Legelső volt mindenesetre Konrád mestert elővenni keményen, hogy
bizonyítsa be, miszerint az idegennek vallott leány protestansnak
keresztelteték. Ezt ő nem tudta sehogy kimutatni. Ellenben
kiderült, hogy Ágnest a szent Miklós parochialis templomban
keresztelék meg.</p>
<p>Lambertus e miatt panaszt tett Madách Péter ezredesnél, s kérte,
hogy ily erőszakot ne engedjen azon egyházon tenni, mely harcz
idején is békén megfért más hitvallást követő feleivel.</p>
<p>Madách elég igazságos volt azt itélni, hogy a leány neveltessék
azon vallásban, a melyben kereszteltetett, s ellenkező esetben
felhatalmazást adott Lambertusnak, Ágnest elvenni úgynevezett
apjától s kolostorba zárni.</p>
<p>Konrád mester, midőn e határozatot közlék vele, nagyon
megrettent: «mit mond majd erre az ördög?»</p>
<p>Ellenkezni nem lehetett; Ágnes a bérmálást felvette, naponkint
oktatásra járt és templomban ült és a mellett az ördögnek volt
eljegyezve.</p>
<p>Ha ezt az ördög megtudja?</p>
<p>Az pedig hamar megtud mindent.</p>
<p>Egy napon maga a kurucz ezredes keresé fel Lambertust.</p>
<p>– Főtisztelendő úr, baj van: – a leány valódi atyja jelent meg s
gyermekét visszaköveteli.</p>
<p>– Személyesen jelent meg? kérdé a prépost nyomatékkal.</p>
<p>– Nem, hanem levélben jelenté magát, a mit én hitelesnek
tartozom elismerni. <span class="pagenum"><a name="Page_62" id="Page_62">-62-</a></span></p>
<p>– Kegyelmes úr, a leány valódi atyja nem jelentkezhetett, mert
az tizennégy éve már, hogy a földben fekszik; hanem jelentkezhetett
az, kinek parancsára a leányt, mint csecsemőt, születése éjjelén
bölcsőjéből elrabolták; a baj pedig ott van, hogy e férfiu igen
hatalmas nagy úr, a kivel kegyelmességednek minden igazságszeretete
mellett összetűzni bajos.</p>
<p>– Ismerné talán főtisztelendőséged, a kiről szó van?</p>
<p>– Mind személyéről, mind hiréről. Ő Rode dán gróf, a nagysárosi
fellegvár ura.</p>
<p>– De csak a fellegváré, Nagy-Sáros nem az övé.</p>
<p>– Útban van, hogy az övé legyen.</p>
<p>– Lehetetlen. Sáros birtokosa nő, gyermeke is leány. Árvák és
özvegyasszonyok vagyonát senki el nem foglalhatja, még a mai
zavaros időkben sem. Példa rá Bacsó Tamás. Férfi sincs a családban,
hogy «nota» szerint kobozhassák el a birtokot s adhassák másnak.
Azt sem hallani, hogy Rode gróf a Sárossy-család egyetlen
leányutódát nőül vehesse, miután azok Pozsonyba mentek lakni, ott
pedig Rode grófnak nem igen volna tanácsos megjelenni.</p>
<p>– Vannak titkok, kegyelmes uram, a miken az ember rajtuk jár,
még sem látja. Rode gróf egy szál karddal jött be az országba,
midőn egy csapat svéd, dán és lengyel harczossal Bocskaynak
felajánlá szolgálatát. Egy szerencsés rablókaland Bakabánya ellen
hírt szerzett neki. Azt mondják, onnan tömérdek pénzt hozott el,
nyers érczben és kivert alakban. E kaland jutalmául nyerte a
nagysárosi fellegvár parancsnokságát.</p>
<p>– Az igen erős hely.</p>
<p>– Különösen a körülfekvő vidék elpusztítására nagyon alkalmas.
Ki merne arra gondolni, hogy egy bűnöst, ki magát a sárosi
hegyvárba befészkelte, perbe fogjon? Ki hajtaná rajta végre az
itéletet? Én nem vádolhatom be őt kegyelmességed előtt, mert a
mostani hadjárat forrójában embereken túli követelés volna azt
kivánnom a <span class="pagenum"><a name="Page_63" id="Page_63">-63-</a></span> fejedelem egyik vezérétől, hogy egy
barátságos lábon álló várparancsnokából csináljon magának
ellenséget, s egy erősségnek homlokkal rohanjon, a minek eddig jól
esett hátát megvethetni és mind ezt egy veszendő lélek
megmenthetése végett; hanem egyedül arra kérem kegyelmességedet,
hogy semmi kényszerítést ne engedjen Ágnes hajadon irányában. Egy
titok van kettőnk között, a mit most el nem árulhatunk. Hadd
folytassam én e harczot ész és lélek segítségével.</p>
<p>– De ha Rode gróf a leány kiadatását követeli?</p>
<p>– Akkor tessék őt a «lelki törvényszék» elé utasítani. Ha lesz
bátorsága megjelenni ott, igen jó; akkor én is ott leszek. És akkor
bizton hiszem, hogy ő nem megy többet a nagysárosi várba. De a hogy
ismerem, előre tudom, hogy oda nem fog eljönni.</p>
<p>Ebben az ezredes is megnyugodott, s levélben tudatá Rode
gróffal, hogy ha követelése van, jőjjön azt személyesen
érvényesíteni a lelki törvényszék előtt.</p>
<p>Erre aztán kapott a nagysárosi parancsnoktól egy fenyegetésekkel
teljes szemrehányó levelet, a miből meggyőződhetett, hogy a
prépostnak alapos gyanui vannak, Rode nem igaz járatbeli ember s
törvényszék előtt helyt állni nincsen kedve.</p>
<p>Özvegy Kapuváryné, mint fiusított leány, a sárosi uradalom
birtokosa, egyetlen leánya születése óta Pozsonyban lakott és azóta
egyszer sem látogatta meg nagysárosi kastélyát, mely később
leghiresebb fejedelmünknek volt kedvencz mulató lakhelye.</p>
<p>A pozsonyi urak körében nem volt titok, mi okozá az úrhölgy
eltávozását. A sárosi várparancsnok üldözése elől kellett
menekülnie.</p>
<p>Rode gróf ott is rossz hirben állt. Beszéltek róla, hogy mind a
két félnek szolgálatokat tesz, a császáriaknak és a fejedelmieknek,
s azt akarja, hogy azt is szolgálatnak vegyék, ha a közellevő
falvakat kizsákmányolja s majd az egyik, majd a másik hadipénztárát
zsákmányul ejti. <span class="pagenum"><a name="Page_64" id="Page_64">-64-</a></span> Azt is hitték felőle, hogy a hamis
pénzverésben is van tudománya, a mit ha tett, elég fölösleges
fáradtság volt tőle, miután igazi pénzt is tudott kiverni – az
emberekből. Azzal is vádolták különösen bizonyos vallásos
osztályokban, hogy az ördöggel czimborázik, a mit mai világban már
csak metaphorában fogadunk el.</p>
<p>Pénze, ágyuja, fegyverese, lőpora és rossz hire volt már Rode
grófnak elég, de az ő nagyravágyása ezekben nem lelte végczélját. Ő
valódi úr akart lenni Magyarországon: az pedig csak földesúr
lehet.</p>
<p>Nem is lehetett azt szebben kigondolni, mint hogy a ki a sárosi
várnak ura, az ura legyen az egész uradalomnak; egyik a másiknak
kiegészítő része; egy kis herczegség, fővárossal és erős várral,
hozzájárulhatatlan hegy tetején; mély ivókúttal az udvaron, nyolcz
öles falakkal bekerítve, ellátva merész őrséggel, élelemmel és
pénzzel az embernek csak akarnia kellene, hogy egy Giskra fényes
szerepét játszhassa e forgalmas időkben.</p>
<p>A szándékhoz az alkalom is jó volt; az öreg Sárossynak fiusított
leánya, Katalin egy kézodanyujtással birtokába juttathatá a
kalandornak az áhított kis királyságot.</p>
<p>Hanem az a nagy baj, hogy a női szivek nem engednek nyugodt
fejlődést a legszebb combinatióknak. Midőn Rode gróf a sárosi
kastélyban mint kérő megjelent, az öreg Sárossy által e szavakkal
utasíttaték el:</p>
<p>– Későn jön lovag úr, leányom már el van jegyezve Kapuváry
Lőrinczczel.</p>
<p>Rode grófnak alacsony homloka volt, haja csaknem szemöldéig
lenőtt; mikor mosolygott, sem volt szép. Pedig olyankor szokott
leginkább mosolyogni, midőn belül düh emészté.</p>
<p>– Jó, szólt Sárossynak mosolyogva, tehát várni fogok, míg
Kapuváry meghal, s a menyasszony özvegy leend.</p>
<p>És Kapuváry csakugyan házassága első éve után meghalt;
vadászaton véletlenül elsült fegyver miatt. Halálában gyanus volt
maga a gróf, ki szintén jelen volt e <span class="pagenum"><a name="Page_65" id="Page_65">-65-</a></span> hajtóvadászaton. Nem első
eset volt az ilyen halál Zrínyi halála óta.</p>
<p>Az özvegyen maradt nő egy leánykát szült, mint sírutódot
(posthumus) s azt harmadnapra megkeresztelék Máriának.</p>
<p>A keresztelő után egy hétre ujra megjelent a kastélyban Rode, s
felkérte az özvegy kezét.</p>
<p>Sárossy ekkor azt felelte, hogy nem lehet menyegzőről beszélni,
a míg a gyász tart.</p>
<p>– Jó, tehát várni fogok, míg elszakad a gyászruha, szólt Rode
mindig mosolyogva.</p>
<p>Egy év mulva ujra előjött sürgető kérésével Rode, ekkor Sárossy
kereken kimondá neki, hogy leánya nem akar másodszor férjhez
menni.</p>
<p>Rode gróf most már kaczagott.</p>
<p>– Jó, nagyuram, tehát ha kegyelmed sehogy sem akarja hozzám adni
a leányát, várni fogok, míg megnő az unokája, elveszem azt.</p>
<p>Rode gróf nem szokott hiába fenyegetőzni. A Sárossy-család egy
napon nagy titokban cselédestől kocsira ült s elment nagy messze
földre; Pozsonyban telepedvén le, ottani házában és rokonai
körében. Ott azután egész biztosságban érezheté magát; Mária
felnőtt, szép lett, kezdett már a hajadoni korba válni; délczeg
nemes ifjak nőttek fel mellette, méltó társak hozzá. Rode gróf
cselszövényei, erőszakos keze odáig el nem értek; semmi ok sem
lehetett többé attól félni, hogy a mivel tizenöt év előtt gúnyosan
fenyegetőzött, azt most végrehajthassa.</p>
<p>Egy fiatal Vezekényi, régi ősnemes család fia, volt kiszemelve
Máriának vőlegényül, s el volt határozva, hogy mihelyt a leány
tizenhat éves lesz, férjhez adják, s akkor aztán minden
fenyegetéstől bizton, visszatér a család ismét sárosi
kastélyába.</p>
<p>Egy napon az uradalom ispánja, ki évenkint a számadásokkal fel
szokott járni s a kasznároktól betakarított pénzeket felhozta, egy
levelet adott át Kapuváryné anyjának, <span class="pagenum"><a name="Page_66" id="Page_66">-66-</a></span> ki
időközben az öreg Sárossy halálával szintén özvegyen maradt.</p>
<p>A levelet az ispánnak egy fiatal közkatona adta át, ki valami
eperjesi polgárnak a fia, s jelenleg a sárosi várban szolgál.</p>
<p>A levélben az volt irva:</p>
<p>«Nagyasszonyom!</p>
<p>Mária leányasszony nem Kapuváryné ifjasszonyság leánya, hanem
Walter várnagynéé, az igazi leányasszonyt születése éjszakáján
elcserélték és ellopták. Az ellopott gyermeket kitették Konrád
himzőmester ajtajába. Az ördög eljegyezte őt magának s fizet érte
Konrádnak minden esztendőben száz aranyat. Ha még egy évig ott
marad, elveszi feleségül. Az ördög neve nem Belzebub, hanem Rode
gróf; siessen ön segíteni a dolgon, mert esküvő után Rode be tudja
bizonyítani irásokkal és tanukkal, hogy az igazi Kapuváry örökösnő
az ő birtokában van.»</p>
<p>Özvegy Sárossyné családja előtt mély titokban tartotta e levél
tartalmát; rögtön elhatározá magát a sárosmegyei útra, a mi
tekintve az akkori háborús világot, nem csekély elszántságot
igényelt egy magával is tehetetlen öreg asszonyságtól. Másra pedig
nem lehetett azt bízni.</p>
<p>Eperjesig sok viszontagságon keresztül el is jutott; ott meg sem
pihent, míg az aranyhimző lakásához el nem vezetteté magát.
Szándéka volt azon ürügy alatt, hogy unokája számára menyasszonyi
ruhát készíttet, Ágnest elvinni magával Pozsonyba, s öreg létére
azt hivé, hogy birni fog annyi lélekjelenléttel, hogy magát el nem
árulandja.</p>
<p>Lengyelország felől jött be, a merre biztosabb is volt az út s
arra is akart visszamenni, magát lengyel grófnénak adva ki.</p>
<p>A mint azonban Konrád házához betérve, annak műhelyéből Ágnest
maga elé lépni látta, elveszté minden lelkét; a leány annyira
hasonlított anyjához, hogy <span class="pagenum"><a name="Page_67" id="Page_67">-67-</a></span> Sárossyné azt vélte, leányát látja
hajadon korában maga előtt megjelenni s e látás úgy zavarba hozta,
hogy odarohant Ágneshez, átölelte, összecsókolta és a bámuló Konrád
előtt kimondá, hogy neki okai vannak azt hinni, hogy ez az ő
unokája.</p>
<p>Konrád mesterre nézve most szép alkalom kinálkozott a
pénzcsináláshoz. Az öreg asszonyság mesés összegeket igért neki, ha
e leányt neki átadandja. Tizezer tallért és majortelket, a hol
választani akar jószágaiból. Azonkívül az egész családot magával
vinni igérkezett Pozsonyba, hogy Rode boszúállásától ne
félhessenek.</p>
<p>Konrád mestert csak az ördögtőli félelem tartóztatta még. Mit
mond majd ő kegyetlensége, ha megtudja, hogy menyasszonyát másnak
szerezték el; nem veszi-e el helyette az őrizőket?</p>
<p>Ez aggodalmaiból végre megváltá Czirinka, felfedezvén előleges
ezer tallérért az egész ördöngős esemény összefüggését.</p>
<p>Az ő anyja volt az a czigányasszony, kivel ellopatták születése
órájában Kapuváryné kisdedét, a várnagyné kisdedével helyettesítve
azt. A várnagyné is be volt avatva a titokba, mert akkora aranyat
adtak neki, a mennyit kölcsön adott gyermeke nyomott. De biz annak
nem sok hasznát vette, mert még hamarább meghalt, mint Czirinka
anyja. A kik e titokba avatva voltak, mind igen csodálatos gyorsan
elhaltak egymásután; csak a vén czigányasszony tartotta ki tizenöt
évig. Nagyon vigyázott magára. Egyszer ugyan rablók is törtek rá, a
kik mindenéből kifosztották, de ő úgy el tudott előlük bújni
gunyhója kürtőjében, hogy rá nem találtak. Másszor meg a sötétben
főbe is ütötték csákánynyal, de abból mind kiépült.</p>
<p>Czirinka be volt avatva a rejtélybe, de Konrád mester nem. Vele
folyvást játszatták az ördög komédiáját.</p>
<p>Az a katona, ki e titkot az utolsó esztendőben fölfedezte a
Sárossy-család előtt, Czirinka fia volt, s azt anyja meghagyásából
tette. <span class="pagenum"><a name="Page_68" id="Page_68">-68-</a></span></p>
<p>Miért volt oly vakmerő, vagy oly háládatlan Czirinka? annak
megfejtése ez:</p>
<p>Az ördög menyasszonyához nem volt szabad férfinak közelíteni.
Arra azonban nem gondolt az ördög, hogy menyasszonyának testvérei
is vannak, három ikerfiu, kik közül az elsőszülött, Ambrus
tizenötéves korára olyan délczeg, daliás ifjuvá nőtt fel, a milyen
csak méltó volt valaha arra, hogy lovon üljön s asszonyok szemébe
nézzen.</p>
<p>Ambrus és Ágnes egymással mint játszótársak nőttek fel, mint
testvérek szerették egymást. Czirinka arra az ötletre jött, hogy
miért ne lehetne belőlük egy napon több, mint testvér. Ha az ördög
jónak látja a sárosi uradalom örökösnőjét nőül venni, miért ne
lenne egészen orthodox tréfa őt ebben megelőzni, s egy napon
felfedezni Ambrus előtt, hogy e szőke, halavány hajadon, ki őt oly
gyanútlanul öleli át, neki nem testvére, de lehet több is
annál.</p>
<p>Ezért fedezé fel a családi titkot elébb a czigányasszony a
lelkész előtt, majd, hogy az nem segített, maga Czirinka, fia
által, az özvegy nagyanyának.</p>
<p>Most az a különös kívánsága volt Czirinkának, hogy Sárossyné
vigye el őt és fiát Ambrust magával Pozsonyba, s ott adjon saját
házánál helyet számukra, mert sem ő, sem a fogadott testvér nem
tudnak megválni Ágnestől semmi aranyért, ezüstért.</p>
<p>Sárossyné mindent megajánlott, döntötte a pénzt Konrád asztalára
s alig várhatta a holnapot, hogy feltalált unokájával és annak
fogadott rokonaival útra kelhessen Lengyelország felé.</p>
<p>Hanem ördög nélkül csinálták a számadást! Rode gróf elébb
megtudta menyasszonya elszöktetését, mint azok a határon
átjuthattak volna; utána rontott martalóczaival; s beérve őket egy
hegyoldali malomban, ott kiséretüket levágta; az öreg asszonyságot,
Ágnest és Ambrus fiut élve ragadta el nagysárosi várába. Czirinkát
nem találták sehol, <span class="pagenum"><a name="Page_69" id="Page_69">-69-</a></span> pedig őt keresték legjobban; s végül,
hogy bárhová rejtőzött, ott megsemmisítsék, leégették az egész
malmot.</p>
<p>Az a rablás, gyilkolás alatt, folyvást a malom
zsilipcsatornájában feküdt! hagyva a vizet magán keresztül folyni,
csak időközönkint emelve ki arczát annyira, hogy lélekzetet
vehessen.</p>
<p>Rode gróf azt hitte, hogy ez éj viselt dolgairól egy élő tanút
sem hagyott maga után: pedig Czirinka a malom égő üszkei között is
élve maradt, a patakzó víz alatt fekve.</p>
<p>Czirinka e gyilkolási éj után a hegyi mellékútakon keresztül
Eperjesre menekült vissza.</p>
<p>Első dolga volt Lambertust felkeresni. Lábaihoz veté magát,
meggyónta bűnét, s bevádolá a sárosi várkapitányt.</p>
<p>Lambertus most már nyiltan léphetett fel, hivatali titkán kívül
élő tanú vallomására hivatkozhatva. Sietett Madáchhoz.</p>
<p>A kuruczvezér részvétteljesen hallgatá végig a prépost panaszát
s az egész ügyet az akkor Eperjesen székelő biztosság elé rendelte
vizsgálat végett. Hogy e vizsgálat szigorú fog lenni, abból
lehetett várni, mivel Sárossy Sebestyén is a biróság tagjai közt
volt; egyik rokona az elfogott Sárossynénak.</p>
<p>A biztosság azt tanácslá, hogy ily hatalmas embert most nem kell
bolygatni magán ügyek miatt, midőn az ellenfél seregei már Ónod
körül járnak.</p>
<p>A legközelebbi napok igazolák e véleményt; Ónodvár elesett, s
mielőtt a sárosi grófot megidézhették volna, Schulcz és Veterani
Eperjes alatt voltak.</p>
<p>Eperjes kőfalaiból öt hétig csatatér lett; csatatéren hallgatnak
az irott perek, ott csak karddal és golyóval vívják ki az
igazságot. A sárosi várparancsnokra nehéz lett volna most kisütni,
hogy ő az ördög, midőn a szorongatott város minden népe ő tőle
várta, hogy szabadító angyalává legyen. <span class="pagenum"><a name="Page_70" id="Page_70">-70-</a></span></p>
<p>Az ötödik héten vissza is verték az eperjesiek Veterani rohamra
indított hadait, s csak azután, hogy Schulcz tábornok maga
megérkezett új seregekkel s Rode gróf mindig késett a
felszabadítással: akkor adták fel magukat, becsületes vitézekhez
illő feltételek mellett.</p>
<p>Tudjuk a történetből, a mi erre nyomban következett: Caraffa
vésztörvényszéke, a «laniena Eperjesiensis».</p>
<p>Midőn e vésztörvényszék összeült, az első napokban, a midőn még
mindenki azt hitte, hogy ennek feladata csupán a zilált
birtokviszonyokat helyrehozni, s a tusa alatt lábrakapott
rablókalandoknak véget vetni: Lambertus volt az elsők között, kik
siettek panasztételükkel előkerülni.</p>
<p>Most már valószinű volt, hogy a győzelmes Caraffa nem fogja
kimélni a nagysárosi várkapitányt, ki a kuruczok embere; mint
kimélte őt Tököli vezére, sőt kapni fog az alkalmon, hogy
törvényesen elitélheti őt s megfelelő ereje is leend a kalandoron
saját várában foganatosíttatni az itéletet.</p>
<p>Mindenekelőtt azonban tudomást akart magának szerezni a felől,
hogy kik névszerint a vésztörvényszék birái? Nagy megütődéssel tudá
meg, hogy azok közt maga Rode gróf is ott ül.</p>
<p>Éjjel Czirinka felzörgeté álmából Lambertust s miután az
bebocsátá, sietve szólt:</p>
<p>– Az ördögnek is van ám esze. Mind a két felén van húrozva a
hegedűje. Míg Tököli itt volt, azzal tartott, most meg a labanczok
mellé állt. Nehogy kegyelmed bevádolhassa őt a törvényszéknél, ő
vádolta be kegyelmedet, mint Tököli czimboráját. Siessen a
városból, mert még ez éjjel megfogják.</p>
<p>Lambertus használta ez intést s éjjel álruhában kimenekült,
Czirinka által vezetve egy mellék sikátoron keresztül, s jó volt
sietnie, mert jókor hajnalban már jöttek érte a drabantok, hogy
tömlöczre vessék.</p>
<p>Rode gróf diadalmaskodott. <span class="pagenum"><a name="Page_71" id="Page_71">-71-</a></span></p>
<p>Kezében volt a leány, ki által a sárosi uradalom birtokosává
leendett; Caraffa barátságát megnyeré az által, hogy egykori
bajtársait a legkegyetlenebbül kiszolgáltatá neki s azt lehetne
róla mondani, hogy jobb keze lett annak az embernek, ha nem volna
róla tudva, hogy az az ember maga volt egy bal kéz.</p>
<p>A ki ellene felszólalhatott volna, az mind kezei közt volt, s a
mely kéz ellene fölemelkedett, azt módjában volt levágatni.</p>
<p>A sárosi várban foglyul tartott nők kényre-kedvre voltak nála
hagyva; jó szerencse, ha a leány egy igen szavával megmentheté öreg
anyja életét.</p>
<p>Midőn Lambertust a válaszúton elhagyá Czirinka, a lelkész
szomorú csüggedéssel mondá: «és igy ez átkozott ember megmenekült
Isten és ember boszujától».</p>
<p>– De még az ördögétől nem! szólt Czirinka vészes
szemvillanással. Még hátra van az a rettenetes úr, a kinek álarcza
alatt ő eljegyzé menyasszonyát. Az ördöggel nem tréfál senki hiába.
Esküszöm arra a fekete országra, a hol nem lakik semmi jó, hogy az,
a kinek a nevében az eljegyzés történt, a lakodalmon személyesen is
ott lesz.</p>
<p>Azzal elvált és ment a maga útján: Lambertus jobbra, ő balra;
amaz imádkozva az éghez ártatlanok védelmeért, bűnösök
megtérítéseért, emez égő boszút forralva pokol hő tűzénél, melynek
mindegy öröm, ha együtt vész el az igaz a gonoszszal, a szenvedő az
üldözővel, az áldozat a gyilkossal és ő maga velük együtt.</p>
<p>Czirinka farkastejet szedett a mezőn; annak mérges nedvével
ránczokat csinált arczára, homlokára, a méreg fölette arczbőrét, s
mikor a sebgyulladások elmultak, kész vénasszony arcza volt a
nőnek, senki sem ismert volna rá, annyira el volt éktelenülve.</p>
<p>Akkor egy háti kosarat véve, felballagott a sárosi várba. Az
őrtálló katonának azt mondá, hogy a várnagygyal akar szólani;
odavezették. <span class="pagenum"><a name="Page_72" id="Page_72">-72-</a></span></p>
<p>– Mit akarsz tőlem, vén boszorkány? kérdé a várnagy.</p>
<p>– Boszorkányságot akarok csinálni. Mit akarnék egyebet? Azt
hallom, sok patkány van a várban, a méltóságos uraság nem alhatik
tőlük éjjel; még a csizmatalpat is megrágják a katonák lábain,
mikor alusznak: hát én azokat egy nap alatt kivesztem.</p>
<p>– Hazudsz most, úgy-e?</p>
<p>– Magam is patkánynyá legyek, ha igazat nem mondok.</p>
<p>– Rájuk tudsz olvasni, attól mennek el.</p>
<p>– Rájuk is olvasok, az is használ, de meg bogyókat adok nekik, a
miktől megvadulnak s mind elmennek az erdőre.</p>
<p>A várnagy igen tréfás ember volt, kinek voltak mulatságos
ötletei, ha kedve támadt.</p>
<p>– No boszorkány, próbáld meg a mesterséged. Ha elűzöd a várból a
patkányokat, száz tallér üti a markodat, de ha tréfálni akartál,
azzal ugyancsak megjártad. Látod itt az udvaron ezt a ketreczet a
falban, eddig medvéket tartottunk benne, de hogy asszony kerül a
házhoz, rájuk találna csudálni, megöltük őket, ebbe csukatlak be.
Ha megtudtad ölni a patkányokat reggelig, reggel kibocsáttatlak; ha
nem tudtad megölni, reggelre itt ebben a ketreczben azok megesznek
téged. A medvék is egész éjjel verekedtek velük.</p>
<p>Czirinka szeme közé vigyorgott a tréfás várnagynak.</p>
<p>– Hát ifjasszony jön a házhoz?</p>
<p>– Az hát, te szemetrevaló! holnap innen a ketreczből
megláthatod, mikor az egész fényes násznép megy a kápolnába. Jó
mulatságod lesz. Még egyebet is fogsz látni, a másik vőlegényt, ki
urunk menyasszonyával el akart szökni, ugyanakkor viszik a
tömlöczből a hátulsó udvarba akasztani; a reggeli harangszó
egyiknek menyegzőre, másiknak akasztásra kondul. S mind a kettőt
előtted fogják elvinni; innen nézheted, mint valami úri
erkélyből.</p>
<p>– No az nagyon szép lesz, nevetett Czirinka, fehér <span class="pagenum"><a name="Page_73" id="Page_73">-73-</a></span> fogsorait
kimutatva, és gondolva magában: «egy nyakatok van mindnyájatoknak
és az az én fogam között, és azt én leharapom».</p>
<p>– Vezessétek a boszorkányt szét a várban, hadd babonázzon kedve
szerint; vigyázzatok rá, hogy el ne szökjék, s azután zárjátok a
ketreczbe.</p>
<p>Czirinka leginkább a földalatti üregekbe vezetteté el magát; s
hol patkánylyukakat talált, oda leguggolt, czigánymondatokat
mormogott, s apró szürke labdacsokat hintett el a lyukak körül,
miket háti kosarában hozott magával.</p>
<p>Az őrök mondák neki, hogy csak ne kimélje a varázsszót a lőporos
torony körül, mert az különösen tele van patkánynyal, minthogy a
gabonatár mellett fekszik.</p>
<p>Czirinka elvégezte dolgát.</p>
<p>A labdacsok mérge, miket elszórt a pinczékben, villó (phosphor)
volt, melyből ha kis adagot használnak, a patkányok elvesznek kár
nélkül; de ha igen nagy adagban találják vegyíteni a csalétek közé,
a kínzott állatok, mik vergődés közben előjönnek üregeikből,
kihányják azt, s olyankor a villó gyújt. És a lőportorony tele van
patkánynyal!</p>
<p>Czirinkát a babonatétel után bezárták a medverekesztékbe.</p>
<p>A várban egész éjjel, mintha kisértetek jártak volna, olyan
nyögés, nyavalygás hangzott, hogy az alvók kikeltek ágyaikból s az
őrjáró katonák a falon arról gondolkoztak, hogy leugorjanak a
nyolczöles mélységbe. Maga Rode gróf egész éjjel nem tudta lehunyni
szemeit e rémletes hangoktól, mik a falakból tetszettek kijönni s
lelke altatására Ágnest kényszeríté egész éjjel a hárfát verni és
énekelni hozzá s egyszer sem merte őt úgy nevezni, hogy «Asmodea»,
sőt kérte nagyon, hogy takarja el fehér vállát, nem akarta azon
látni a pirosan vonalzott boszorkányjegyet.</p>
<p>Csak Czirinka aludt nyugodtan a szalmán. Mint a ki bevégzett
nagy munkára hajtja le fejét. A reggeli harangszó <span class="pagenum"><a name="Page_74" id="Page_74">-74-</a></span> ébreszté
fel álmából. A patkányok nem háborgatták egész éjjel. Az udvaron
nagy sürgés-mozgás volt már; egy csapat vasinges katona, fekete
sisakokkal, öblös muskétákkal, meredt sorba állítva a börtönajtó
előtt; rekedt dob pörgött, rozsdás vasajtó nyikorgott, láncz
csörömpölt s Czirinka látta fiát, Ambrust, lánczok alatt görnyedve
végig haladni az udvaron. A hurok már nyakára volt vetve s a kötél
végét a hóhér fogta, a veres palástos komédiás; még csipőjére tette
a balkezét, mintha kevély akarna lenni.</p>
<p>Az tetszett mégis Czirinkának, hogy fia nem sírt, hanem inkább
dühvel nézett fel a vár ablakára, a honnan Rode gróf tekinte le
rá.</p>
<p>Czirinka felkaczagott, midőn elvonult előtte a gyászmenet.</p>
<p>Következett utána a másik: a nász.</p>
<p>Most már nem dobok, hanem trombiták és sípok szóltak; nem
fegyveres, hanem tarka ruhás bohóczok nyiták meg a menetet;
nyoszolyószűzeknek öltözött bérleányok vezették a menyasszonyt, ki
sápadtan, akaratlanul engedé magát vitetni, mint egy járó szobor,
míg az öreg Sárossynét erővel hurczolák, hogy jelen legyen unokája
esküvőjén. A vőlegény csupa arany és bibor volt, palástja drága
gyöngyökkel rakott, kalpagja forgóján csak úgy szikrázott a sok
karbunkulus!</p>
<p>Czirinka még jobban kaczagott.</p>
<p>A ketrecznél őrtálló alabárdos kegyesen magyarázta előtte a
történendőket.</p>
<p>– Látod, a harangszó a toronyból addig tart, a míg az egyik
menet a vesztőhelyre, a másik a kápolnába ér. Akkor az első
ágyúlövés azt fogja jelenteni, hogy a pár az oltár előtt áll, az a
másik pedig a lajtorja fokán. A második lövés tudatja azt, hogy a
pap rátette kezét az esküvők fejére, s a hóhér a magáét az elitélt
fejére. A harmadik lövésnél aztán vége mind a két czeremoniának.
Egyik is, másik is – kötve lesz már. <span class="pagenum"><a name="Page_75" id="Page_75">-75-</a></span></p>
<p>Czirinka azzal az ádáz dühvel, melynek ereje van azt a rombolást
megtenni, a mit oly nagyon óhajt, húzta magát a ketrecz szegletébe
s várta a lövéseket.</p>
<p>Az első ágyúdördülés hangzott. A nap keresztül sütött a kápolna
ablakain s idáig láttatá annak tarka enkausztikus képeit. A
toronyból intettek a zászlóval.</p>
<p>– No most állnak az oltár és a bitó előtt, szólt nevetve az
őr.</p>
<p>A zászlóval másodszor is intettek a toronyból; a második
ágyúlövés is eldördült.</p>
<p>– Ahán! Jó kézben vannak már a fejeik!</p>
<p>Most mindjárt jön a harmadik lövés. Czirinka irtózattal,
gyülölettel, átokkal nézett a zászlós torony felé. A zászló aztán
harmadszor is intett, és arra következett egy dördülés, melyre a
föld tetszett szétomlani és az eget elborítani romjaival.</p>
<p>Czirinka azon perczben, hogy a zászló harmadszor is intett,
irtózva hunyta be szemét. Mikor nyitotta azt ismét fel? Egy percz
mulva? egy óra mulva? vagy talán napok is elmultak a közben. Midőn
újra felnyitá szemeit, már nem volt előtte sem az őr, sem a kápolna
fényes ablakaival, sem a zászlós torony, sem a várkastély, sem a
fényes kiséret, sem az ágyús bástyák; hanem csak egy roppant kő- és
gerenda-halom, melynek itt-amott üszkei füstölögtek.</p>
<p>A ketrecz előfala is kidűlt, a rostély a mint lezuhant az őrre,
ugyanannyi koczkára vágta azt szét nyomorultul.</p>
<p>Czirinka előjött odujából, melynek vastag bolthajtását az
iszonyú robbanás le nem szakíthatá s valahány eléktelenült hullát
talált a kövek és szálfák között, mindegyikre nagyot kaczagott.
Egyszer aztán egy testétől elszakított fej akadt lábai alá.
Reáismert abban fia fejére; ráismert a kötélről, mely még akkor is
rajta csüggött. Azt felvevé, megsimítá a portól, megcsókolá s
elrejté öltönyébe.</p>
<p>Azután iparkodott a várból kijutni. Könnyű volt már, őrök nem
álltak a kapun; maguk a kőszobrok is le voltak vetve talapjaikról.
<span class="pagenum"><a name="Page_76" id="Page_76">-76-</a></span></p>
<p>Mikor a lánczaszakadt felvonó hidra jutott, ott megállt,
visszanézett, egy kővitéz szobra feküdt a hidon keresztben, feje
letörve. Czirinka feltette bal lábát a szoborra s felvette jobbjába
a kőfejet.</p>
<p>Czirinka végig nézett az egész szép munkán: a füstölgő romokon,
a tégla- és deszkakeverékeken, a feketére perzselt bástyákon s
azzal hangos hahotában törve ki, rikácsolá a visszhangzó üres
folyosóknak:</p>
<p>– Megmondtam, hogy az ördög is ott lesz saját lakodalmán!</p>
<p>S a kezébe vett szoborfejet behajítá átkozódva a kapu alá: az
csörömpölve ugrált végig a kövezeten s oda gurult a többi romok
közé. Czirinka pedig lement a patak mellé, ott megmosta fia arczát,
körmeivel, mint egy farkas, gödröt vájt neki s abba eltemette.
Akkor aztán leveté magát a földre és sírt naplementig. Konrád
mester háza soha sem látta őt többet.</p>
<p>A sárosi vár külső bástyái még most is állanak, a kis
toronyalakú köröndöcskék még most is jó menedékei a vércsének; a
bástyákon belül egy helyütt bozóttá vált a tengeri szőlő, köszméte
és zsálya. Ott valaha kert lehetett.</p>
<h2>EGY SZEGÉNY ASSZONY TÖRTÉNETE.</h2>
<h3>I.</h3>
<p>Egy csíkos ponyva van vetve a hajló pálmafára, annak földig omló
szárnyai czölöpökhöz feszítve képezik a sátort, szellő és napsugár
szabadon jár rajta keresztül.</p>
<p>A sátor mellett két teve fekszik, karcsú nyakát a fűben
elnyújtva; két paripa tombol, leszúrt dzsidanyélhez kötve; a
hajtsár tevéi mellett fekszik arczczal ég felé fordulva; száz lépés
az egész oáz kerülete, melynek közepét egy kőbevágott kút képezi;
köröskörül a világ minden sarka felé a végtelen sivatag terül,
melynek izzó láthatárán épen most megy le a nap. <span class="pagenum"><a name="Page_77" id="Page_77">-77-</a></span></p>
<p>Egy kis ritkás pálmaerdő a távolban, melynek magányos árnyai
messzire vetődnek az alkonyfényben, néhány meredő veres kőszikla; –
azonkívül semmi egyéb sem zavarja a pusztaság méltóságos
unalmát.</p>
<p>A nyílt sátor alatt málhából és nyergekből alakított kereveten
hever egy hölgy; szőke hajfürtjei, sötétkék szeme, nyúlt
arczvonásai távol hideg égalj szülöttének vallják; bár a keleties
öltözet, a lenge kaftán, a tollas sipka, a karcsú derékra kötött
shawl rejtegetni igyekeznek származását.</p>
<p>Lábainál nagyvirágú szőnyegen pálmabor, kétszersült és egy férfi
hever; a mit közönséges nyelven szép embernek neveznek. – Nem
tudom, nem vagyok asszony. – A férfi mandolint tart kezében és dalt
ver rajta; a hölgy tárczáját tartja kezében s irónnal verseket ír
belé; a férfi dallamot rögtönöz hozzájuk és elénekli.</p>
<p>Halljunk egyet e versek közül:</p>
<div class="poem">
<div class="stanza"><span class="i0">«Lemegy a nap, csillag jő
fel;<br></span> <span class="i2">Ah milyen szegény az
ég!<br></span> <span class="i0">Ha napja van, csillaga
nincs:<br></span> <span class="i2">S ha csillag jő, nap nem
ég.<br></span></div>
<div class="stanza"><span class="i0">De szemedben mindig
látom<br></span> <span class="i2">Az ég mind a két
felét:<br></span> <span class="i0">Nappal az ég
csillagait<br></span> <span class="i2">Este a nap
melegét.»<br></span></div>
</div>
<p>A vers gyönge, a hozzá rögtönzött dallam keveset ér; a pálmabor
kesernyés, a kétszersült kemény, a sátor szellős, a tanya
kényelmetlen: hanem azért – a ki boldog, annak minden mindenütt
jó.</p>
<p>És a ki boldogságát félti, annak nagyon jó hely a puszta; egy
kis oáz a pusztán; – egy kis csergedező patak; egy kis sátor, egy
falat száraz kenyér, és egy hű szív; azután fenn a csillagok, a mik
látnak, hallanak, de nem beszélnek.</p>
<p>Hát a tevehajtsár? <span class="pagenum"><a name="Page_78" id="Page_78">-78-</a></span></p>
<p>Szegény mezitlábos ember! van is annak gondja másra, mint arra,
hogy tevéi milyen szépen kérőznek. Legfeljebb arról álmodik, hogy
ez a szép hölgy, azért mivel boldog, egy dinárral több baksist fog
adni elváláskor, mint mások, a kik untokból jártak azon, s azután
el fogja őt is felejteni, mint annyi ezer zarándokot, a kit a
pusztán átvezetett már.</p>
<p>Még jól esik, ha a boldogok egy ily temetvemaradt élő tanuját
birhatják örömeiknek, a ki azoknak nem irigye, nem árulója.</p>
<p>– Van-e nőd otthon, Mazrur? szólítja meg a delnő a hajtsárt, ki
tenyerébe fektetett arczczal bámul ki a pusztaságba.</p>
<p>– Van.</p>
<p>– Szeret-e?</p>
<p>– Nem tudom, nem kérdeztem még tőle.</p>
<p>– Jó nő-e?</p>
<p>– Jó, ha jól megverem.</p>
<p>– Vannak-e gyermekeid?</p>
<p>– Még sok.</p>
<p>– Szereted őket?</p>
<p>– Csak ne ennének annyit.</p>
<p>– Mazrur; én azt akarom, hogy a kik e napot e forrásnál tölték,
azok mind boldogok legyenek. Fogd ez erszényt, tedd magadat és
családodat boldoggá vele.</p>
<p>A hajtsár elveszi az erszényt s megáll az esze nála, mert meg
sem tudja köszönni.</p>
<p>– Van-e e forrásnak neve? kérdi tőle a hölgy.</p>
<p>– Van ám: «teveitató».</p>
<p>– Mától fogva nevezd azt el «boldogok forrásának», ültesd be
környékét jerichoi rózsákkal s minden évfordulóban e napon jőjj ide
el és szedj e rózsákról egy füzért; én a föld túlfeléről is
elküldök érte s neked ismét egy ily tele erszényt fogok küldeni e
rózsákért. El ne felejtsd úgy híni társaid előtt e kútat, hogy
«boldogok forrása»; de okát titokban tartsd, mert ez bajt hozna
rád. <span class="pagenum"><a name="Page_79" id="Page_79">-79-</a></span></p>
<p>Mazrur bámult és hallgatott: a pénz nagyon sok volt, az igéret
mesés.</p>
<p>A hölgyet álomba ringatta a dal: «nappal az éj csillagait, este
a nap melegét».</p>
<p>Mi adhat valakinek édesebb álmot, mint az a tudat, hogy minden
lényt, a ki körülötte lehel, boldoggá tudott tenni!</p>
<p>Még a dromedárokkal is megosztotta kétszersültje maradékát.</p>
<hr class="tb">
<p>Ez a hölgy – Karolina, Anglia királynéja; – és a férfi? – az
pedig nem a király.</p>
<p class="center">* * *</p>
<p>– Ah madonna, könyörüljön rajtam, mert éhen kell elvesznem.
Miniatur festő vagyok, a respublica alatt mesterségem kiment a
divatból, nem kél az aquarell; pedig úgy festek, mint Guido Reni.
Szánjon meg! Két zecchinoért készítek egy arczképet, ha pedig egy
lapra parancsolná levétetni magát monsignoréval, a kettőt
készíteném három zecchinoért, mert az elefántcsont drága, csupán
azért.</p>
<p>Egy magas karcsú hölgy és egy barna szemű férfi, kar kar alá
fűzve, a római corsón; előttük levett kalappal s rongyos
köpönyeggel egy hosszú hajú, kecskeszakállú férfi, a ki ez
indítványt intézi a hölgyhöz.</p>
<p>A hölgy szánalommal néz a sovány, éhenholt alakra.</p>
<p>– Ön talán boldogtalan szerelmes.</p>
<p>– Oh nem, madonna, boldogtalan éhező vagyok.</p>
<p>– Lehetetlen, hogy az ön korában a szívnek vágyai ne lennének.
Csak vallja meg. Ideálja van; azért küzd, ő hozzá akar
fölemelkedni.</p>
<p>– Igaz, madonna; a porta dell popolo melletti pék leánya.</p>
<p>– Neve?</p>
<p>– Pelinetta. <span class="pagenum"><a name="Page_80" id="Page_80">-80-</a></span></p>
<p>– És azt nem akarják önhöz adni, mert ön szegény?</p>
<p>– Az apja pedig gazdag.</p>
<p>– Jőjön el két óra mulva a hôtel Riminibe; inasaim felvezetik,
várni fogják. A fizetést bízza majd reám.</p>
<p>Két óra mulva Pelinetta imádója megjelenik festékeivel a hôtel
Riminiben. Ezüst vállrojtos cselédek vezetik teremről teremre,
végre egy kis szobácskába tolják, ott vár reá az úrnő, Daphnisnak
öltözve, kezében szalagos pásztorbot; lábainál az említett úr, kit
a corsón láttunk, mint Meliboeus.</p>
<p>A festő egy elefántcsontra festi le a párt.</p>
<p>A kép elkészül; a hölgy el van ragadtatva általa; nem valami
remek biz az: de hát műismerők-e a boldog emberek?</p>
<p>– Te három zecchinot kértél művedért: im én háromszázat adok
érte. Azonkívül ajánlani foglak Murat királynak, ki előtt szavam
mindenható. És most siess Pelinettádhoz és légy boldog, – mint én
is az vagyok.</p>
<p>A festő zsebre dugja a pénzt, kalapjába dobja festékeit s fut ki
az utczára; a hölgy pedig fogja az elefántcsontra festett képet s
átszellemült arczczal nyújtja azt Meliboeusának.</p>
<p>– Ezt – emlékül te neked.</p>
<hr class="tb">
<p>E hölgy – Karolina, Anglia királynéja: a férfi – az pedig nem a
király.</p>
<p class="center">* * *</p>
<p>Fra Capuccio valami nagyon szegény seborvos volt az Abruzzok
egyik kis városában, hova idegenek csak a szép kősziklákat bámulni
vetődtek, miket a helybenlakók nem találtak annyira bámulni
valóknak.</p>
<p>Fra Capuccio háza annyiban nyári laknak nevezhető volt, a
mennyiben a szél ott járhatott át rajta, a hol kedve tartotta; de
nem csoda az, mert lakostársai ritkán betegesznek meg, akkor is
inkább Monna Tessához folyamodnak, a vén boszorkányhoz, a ki
babonás szerekkel aztán <span class="pagenum"><a name="Page_81" id="Page_81">-81-</a></span> kikuruzsolja őket – hol a betegségből,
hol a szép világból. Bevert fej, lábtörés ugyan eleget fordul elő,
de a patiens többnyire brigante, a kitől nem igen él meg a szegény
gyógytudós; nem is tudom, hogy öregedhetett volna meg itt, ha csak
búcsúkra nem járna szépítő szerekkel és mindent gyógyító
panaceákkal, hátán hordozván szekrényét.</p>
<p>Egy este öszvércsengés veré föl a tudós sebészt korán
lefektéből, a mire nagyon kényszerítve volt mécsbe való olaj nem
léte miatt, s az ajtaján tett dörömbözés kényszeríté lemenni
rozzant lépcsőin s bebocsátni a kérezkedőket.</p>
<p>«Bizonyosan valami meglőtt dugárust hoznak már megint.»</p>
<p>Azonban csalódott. Egy szép, délczeg termetű úrnő jött elől,
lovagköntösben, fátyola hátravetve, utána egy kisérő nő és azután
két lovász, kik egy alélt lovagot hoztak be az orvoshoz.</p>
<p>– Doktor úr, monda a nő indulattól elfojtott hangon, vegye ön
elő minden tudományát és segítsen. Szabja bármi árát segélyének én
azt megkétszerezem.</p>
<p>Az orvos megörült nagyon, mikor a sebet megtekinté; ez olyan
szép és czifra seb, hogy gyógyítása belekerül három hétbe; azalatt
a madonna, kit az ég küldött ide, egy örökséget elkölthet
gyógyszerekre.</p>
<p>– Szóljon ön: nem fog-e meghalni? kérdé a hölgy, megragadva az
orvos kezét, ki e heves szorításból kitalálhatá, hogy a sebesült
élete nagyon drága lehet.</p>
<p>– Ha tudományom nem csal, még visszaadható az életnek.</p>
<p>– Lássa ön, az én védelmemben kapta e sebet.</p>
<p>– Ha tudományom nem csal, furcsa egy fegyverrel vágták meg:
hasonlít ahhoz, mikor valakinek a fején egy palaczkot törnek
össze.</p>
<p>– Az Istenért.</p>
<p>– Legyen nyugodt excellenza (a selyemruhát így czímezik Nápoly
körül), én helyreállítom és nyoma sem marad arczán a sebnek.
<span class="pagenum"><a name="Page_82" id="Page_82">-82-</a></span></p>
<p>A lovaggal azonban csakugyan gonoszul elbánhattak valahol: három
nap, három éjjel mindig félrebeszélt; azután meg úgy el volt
gyengülve Fra Capuccio sűrű érvágásaitól, hogy a szemeit sem birta
nyitva tartani. Csakugyan jól számítá ki a tudós férfiú, hogy három
hétnél elébb nem fogja elhagyhatni fekhelyét.</p>
<p>A hölgy azalatt éjt és napot ott töltött a beteg körül; nehéz
álmaiban kezével hűsíté sebtől égő homlokát, gyógyszerét arany
kanálkával maga adta be neki s óráján vigyázta az időt, hogy
pontosan vegye a szenvedő a jótékony decoctumot, a mivel más
alkalommal Fra Capuccio gyermekágyas asszonyokat szokott
gyógyítani. Éjjel ott térdelt imádkozva a madonna képe előtt, örök
alapítványt hagyott a helység syndicusánál szegény beteg sebesültek
számára, midőn a lovag felüdült.</p>
<p>Fra Capuccio minden napért, melyet a beteg hajléka alatt
töltött, száz arany scudit kapott; s azonkívül, midőn egy napon hat
lovas aranyos hintó jelent meg rozzant viskója előtt s abba a
felépült lovagot fehér parókás inasok beemelték az úri hölgy mellé,
oda inté magához a hölgy Fra Capucciot.</p>
<p>– Doktor úr. Midőn önhöz jöttem, azt a fogadást tettem a
lorettoi szűznek, hogy ez életért, ha nekem visszaadatik, azt adom
cserébe, a mi legnagyobb kincsem. A mit önnek adtam, az csak hála
volt fáradozásaiért; hátra van fogadásom. Nézze ön e brilliant
gyűrűt: értéke ötezer scudi; rám nézve ezerszer annyinál is több.
Anyámtól kaptam ezt, mikor haldokolt; anyámnak utolsó áldása van e
gyűrűhöz kötve. Most ezt önnek adom. Isten és a madonna védjék
önt.</p>
<hr class="tb">
<p>Ez a hölgy volt – Karolina, Anglia királynéja, a többször
említett férfi pedig Bartolomeo Bergami, lovag, báró, marchese, a
szent Karolina-rend vitéze, – és még valami más: – egy fizetett kém
a királyné férjének zsoldjában!… <span class="pagenum"><a name="Page_83" id="Page_83">-83-</a></span></p>
<h3>II.</h3>
<p>IV. György király nejét, Karolinát, a menyegzőéj után, elűzte
magától.</p>
<p>Azt mondják, hogy Sellers grófnő valami hevítő bájitalt adott a
menyasszonynak, mely miatt a király megvetette nejét s egy távoleső
falusi kastélyába száműzte.</p>
<p>Ott szülte meg leányát; azt elvették tőle s többé látnia nem
volt szabad.</p>
<p>És soha férje udvaránál nem mutathatta magát.</p>
<p>Az udvarnál a királynénak hatalmas ellenségei voltak; legelől a
király maga, azután az anyakirályné, a lord kanczellár, a kormány
főbb tagjai, és azután mind az a hímes-hámos csőcselék, a mi nyal
és harap, a hogy hasznosabbnak látja.</p>
<p>A király gyűlölte, mert nem szereté; az anyakirályné és a
kormányférfiak üldözék, mert ez összeköttetés a politikai
combinatiókat akadályozta; a többi pedig haragudott rá, mert – mert
ez az udvarnál divat volt.</p>
<p>Csak két védelmezője volt az angol földön: az egyik a király
atyja, az öreg III. György, egy jószívű agg, a kiről azt mondták,
hogy elmebeteg. Egy becsületes lélek, de testi erő nélkül;
elfordított lap a királyi név fényével; egy halott, a kinek kezét
megcsókolják, de ütését nem félik.</p>
<p>Hanem a ki a másik védelmezője volt, oh ez egy rettenetes úr, a
ki előtt Ó-Anglia kormányférfiai levett süveggel állnak s haragos
tekintete elől mezitláb osonnak el, a ki úr az urak felett, a kinek
kincse, hatalma, fegyvere, birodalma van, nagyobb, mint a világ
bármelyik hódítójának: ez az úr az angol közvélemény.</p>
<p>Mit? A mób? az utczai csőcselék: a prókátorok, a firkász
ujságírók, a népszónokok és a szövőszékek emberei oly hatalom
volnának Angliában?!</p>
<p>Valóban oly hatalom az. És az egész udvar nem volt <span class="pagenum"><a name="Page_84" id="Page_84">-84-</a></span> erős
megrontani azt a nőt, kit egy beteg királyon s egy egészséges népen
kívül senki sem védelmezett.</p>
<p>Cselhez kezdtek folyamodni.</p>
<p>Ki kelle hiresztelni, hogy a királyné nem méltó a király nevét
viselni.</p>
<p>Egy napon a királyné társalkodónője száműzött úrnőjét oly helyre
vezette a kastély parkjában, hol egy csodaszép kis négy éves fiú
koldult a járókelőktől.</p>
<p>A jószívű királyasszony, kitől saját gyermekét elragadták,
megszánta a koldus ivadékot s felviteté kastélyába, s ott nevelteté
maga körül.</p>
<p>Nemsokára elterjedt a hír az udvarnál, hogy a királynét azért
száműzte a király az udvarából, mert egy régi szerelmi viszonyának
jött nyomára, melynek tanujelét, egy négy éves gyermeket, titokban
most is maga mellett tart a királyné s anyai gyöngédségével
halmozza el.</p>
<p>Nagy utat tett a kósza hír, mire a királyné füléig elhatott; a
lelkéig sértett nő e bántalomra nyilvános vizsgálatot kért ez
ügyben, a mit csak nagy sürgetésre nyerhetett meg.</p>
<p>A kormányférfiaknak nem esett kedvökre az, hogy ez ügy
nyilvánosság elé került. Míg csak titokban terjengett a rágalom,
szivesen susogták maguk is, hanem a mint kitörésre jött,
kénytelenek voltak azon lenni, hogy elfojtsák – nehogy e
mende-monda az «öröklési rendet» megzavarja. A királynénak leánya
volt, e leány végett kellett az anyát megmenteni.</p>
<p>A törvényes vizsgálatból kitünt, hogy a királyné által
felfogadott fiúcska neve Austin; apja és anyja Éxeterben élő
szegény ács-család s hogy a királyné személyéhez a vádnak még csak
árnyéka sem férhet.</p>
<p>E vereség után más tervet kelle kigondolni.</p>
<p>Az idő nem volt VIII. Henrik kora többé, a midőn egy angol
király megunt feleségét kedve szerint elűzheté, elitélheté, s
vérpadról lecsorgó vérében új nászkoszorút festhetett pirosra. A
«jogok századában» az angol fejedelem <span class="pagenum"><a name="Page_85" id="Page_85">-85-</a></span> «a
törvények legmagasabb alattvalója». Az angol törvények szerint
pedig a király el nem űzheté nejét, ha csak tőle törvényesen el nem
vált. Ugyanazon kérlelhetlen törvények szerint egy férj csak akkor
válhatik el nejétől házasságtörési bűn miatt, ha saját maga hasonló
bűntől egészen tiszta, a mit bebizonyítani IV. Györgyre nézve
nagyon terhes feladat lett volna. A rettenetes angol törvény pedig
nem ismer különbséget e tárgyban király és napszámos között.</p>
<p>A kérdést más regiókba kellett átvezetni, a magánügyet
diplomatiai fontosságra emelni. Be kelle bizonyítani, hogy a
királyné nem érdemes Ó-Anglia trónjára.</p>
<p>A királynénak álbarátai azon tanácsot adák, hogy idők változtáig
hagyja el Anglia földét, hol csak megaláztatás és szenvedés fogadta
első partralépése óta, s tegyen egy utat keletre, a szent sírhoz;
ott imádkozva, talán több malaszttal térend vissza, férje szivét
magához hódítani.</p>
<p>Útiköltsége fejedelmi bőkezűséggel volt utalványozva, az útjába
eső udvaroknál lakó diplomatiai testületek utasítva a fejedelemnő
díszes fogadtatása iránt, az egész útvonal rózsákkal hintve számára
– és kémekkel beültetve.</p>
<p>Genuában kiszálltakor egy fiatal lovag ajánlotta magát a
királyné szolgálatába, egy szép arczú, kellemes modorú férfi, kit a
királyné felfogadott és mindenütt magával hordott, a merre járt; és
a merre csak járt, tengeren és szárazon, az úttalan pusztán, s a
háborgó tengeren, az olasz hegyszakadékok s a kábító karneváli
csoportozatok között, minden ember, a ki csak vele érintkezésbe
jött, az első napon érezé királyi jótékonyságát az elűzött nőnek s
a második napon már a kormány kéme volt s küldte a tudósításokat
felőle a csatornán túl és mindezen kémek vezére, feje, igazgatója
volt – maga a kitüntetett lovag, Bartolomeo Bergami.</p>
<p class="center">* * *</p>
<p><span class="pagenum"><a name="Page_86" id="Page_86">-86-</a></span></p>
<p>IV. György király különben eleget igyekezett azon, hogy
népszerűvé tegye magát. Eljárt a kis csapszékekbe, hol az akkori
kor gavallérjai, a «six botlemans» a csőcselék mulatságait oszták,
s a rendőrség daczára, a fulladásig zsúfolt lebujokban, rekedtté
ordítozták magukat.</p>
<p>Legkedveltebb gyűlhely volt akkoriban (a Napoleonra következett
szépséges szent béke éveiben) az «Arany kókuszdió» csapszék. Master
Sam, a korcsmáros, a leggorombább ficzkó, a kit jó pénzért kapni
lehete a három királyság területén s ezért a gavallérvilág
kegyencze. E kitüntetés meg is látszott nemcsak master Sam
erszényén, mely leginkább tömve volt – fizetetlen árjegyzékekkel,
hanem testének minden részén, mely egész kis emlékalbum volt
hirhedett férfiaktól kapott ütlegek foltjaiból és sebhelyeiből;
köztük ő felségének is egy pár autographonja.</p>
<p>Halottak estéjén, mikor az utczákon minden harmadik ember
koszorút czipel a karján, s gyalog és omnibuszon, bérkocsin és úri
fogaton a temetőket látogatni siet, egy lármás csoport nyit be az
«Arany kókuszdió» ajtaján, melynek üvegtáblái nagyon nem superflua
cautela miatt sűrű vasrácscsal is be vannak vonva, még pedig mind
kívül, mind belül.</p>
<p>A vidám csoport (mert gyászolónak épen nincs okunk nevezni)
mintegy tizenöt fashionable gentlemanból áll, kik közül négyen vagy
öten egy-egy herczegasszonyt vezetnek karjaikon, abból a herczegnői
osztályból tudniillik, melynek mindene megvan, a mi egy
herczegnőnek, csupán csak neve nincs hozzá. Ez pedig
csekélység.</p>
<p>Az a fehér nyakkendős, kásztorkalapos dandy, a ki szörnyen
gyűrődött ingfodrai között három mogyorónyi brilliantot visel,
kezében pedig hatalmas tüskés botot forgat, az – a király. – Az a
delnő pedig, ki az akkori idők divatja szerint térden alól érő
selyem viganót, szélein rózsafűzérekkel, könyökig érő keztyűket, s
felhőtakaró kalapot paradicsommadártollal visel, s kit IV. György
<span class="pagenum"><a name="Page_87" id="Page_87">-87-</a></span> karjára fűzve vezet: – az – az a
királyné; igen: – «pillangó-királyné»: «Queen Butterfly», a hogy őt
az orgiákban nevezik.</p>
<p>Az «Arany kókuszdió»-ban le van terítve a tekeasztal; halottak
napján Angliában nem szokás tekézni. Nagyobb biztosság kedveért
maga master Sam is felfeküdt rá, s ad hominem tudatja mindenkivel,
a ki kétkednék felőle, hogy ott ma golyókat lökdösni nem lehet.</p>
<p>IV. György, a mint az ajtón belépve, szemeit a kétes
lámpavilághoz s a szellőzetlen dohányfüsthöz acclimatizálta, fél
szemüvegét aranyos fogantyúval szeme elé dugva, a legtökéletesebb
orrhangon, a milyen csak a fash világban divatozik, kiálta:</p>
<p>– Sam! Hol vagy Sam? Hol vagy te országos gazember?</p>
<p>A megtisztelt házi gazda, a nélkül, hogy tenyerébe fektetett
arczán változtatna, vagy a tekeasztalról felemelkednék, morogva
viszonz:</p>
<p>– Itt van Sam. S szeretné tudni, hogy miért volna ő országos
gazember?</p>
<p>György int felemelt tüskés botjával, mire követői körüle
csoportosulnak; ő pedig egy háromszegletű papirt von elő
oldalzsebéből, mely alakját akként nyerhette, hogy valaki egy ív
papir szegletét szakítá le s arra írt levelet.</p>
<p>– Látják mylordok ezt a szép kis darab papirost; körül sincs
nyírva, a szélei sincsenek ugyan megaranyozva: de legalább a
parfümtől illatos, ha ugyan a grógot is parfümnek lehet elfogadni.
Ez egy levél, a mit master Sam írt IV. György királyhoz.</p>
<p>– Ha királyi correspondentia s országos ügy, a «kék könyvbe»
vele, szól erre egyik dandy a csoportból, talán épen maga Sheridán,
mert ő is rendes czimbora volt ott.</p>
<p>– Oh nem; ez gyöngéd magán ügy. Ide hallgassatok.</p>
<p>– Lámpát közelébb.</p>
<p>– Szükségtelen; olyan goromba az írás, hogy sötétben is
olvashatni. – Tehát: <span class="pagenum"><a name="Page_88" id="Page_88">-88-</a></span></p>
<p>«Mester Sámuel köszönteti IV. Györgyöt! – Master Sam köszöntet
engem! s a gazember még a maga nevét írja elől! –
Ezerháromszáznyolczvanöt font és négy shilling, a mivel fölséged
nekem tartozik. A conto mindennap nagyobb, s nekem a pénz kell.
Fölséged tud pénzt csinálni, de én nem tudok. Az ördög vigyen el
engem, ha holnap egy ital sherryt adok, a míg a pénzemet meg nem
kapom. Fölségednek «még most» hűséges alattvalója Sámuel.»</p>
<p>Az egész társaság hahotája kisérte a furcsa okirat
végszavait.</p>
<p>– Te írtad-e ezt, te besózott kilenczszem? kérdé a király, újra
eldugva a becses okmányt.</p>
<p>– Én hát, szólt master Sam, de fel is ült aztán, még pedig úgy,
hogy a tekeasztal közte és a király közt maradjon. Úgy lovagolt
rajta, félig lelógó lábbal, mint egy lovon ülő mylady.</p>
<p>– S tudod-e, hogy ez «felonie»?</p>
<p>– Nem tudom, hanem azt tudom, hogy a rossz adóst, a ki nem
fizet, mindenütt szabad üldözni a hitelezőnek Ó-Angliában.</p>
<p>– Akkor apámat, III. Györgyöt nagyon üldözhetnék a hitelezők,
mert ő annyi adóságot csinált, hogy ha tallérban együtt volna,
körül lehetne vele rakni a birodalmat.</p>
<p>– Igen, csak hogy III. György király nem arra csinálta az
adósságot, hogy kakasviadalon pazarolja el a pénzt, hanem arra,
hogy egy Napoleont veszítsen el.</p>
<p>– Egy Napoleont? Te háládatlan tengeri pók! Hát nem ezer
Napoleont vesztettem én el tegnap is itt ezen az asztalon? (Értsd:
Napoleon aranyat.)</p>
<p>A gentlemenek olyan jónak találták ezt az élczet, hogy nevettek
rajta. Nagy urak élczei mindig fényesek!</p>
<p>– Nos, hát te görbére egyengetett kútágas, van-e bátorságod a te
uradnak azt mondani, hogy nem hitelezel többet?</p>
<p>– Van bizony. Ha valamelyik matróz nem akar fizetni,
<span class="pagenum"><a name="Page_89" id="Page_89">-89-</a></span> elmegyek a kapitányához s bepanaszlom,
megveszem rajta; de ha az «én uram» nem akar megfizetni, ki az
ördöghöz menjek ellene panaszra?</p>
<p>– Hát azon az asztalon mi van leterítve?</p>
<p>– Egy bowle punch, egy pár sült fogoly, meg egy szőlővel töltött
plumpudding.</p>
<p>– S te vakmerő, azt hiszed, hogy én azt nem merem elfoglalni
tőled?</p>
<p>– Nem az enyim. Egy derék gentleman rendelte meg, a ki előre
szokta mindennek fizetni az árát. Azt pedig tudom jól, hogy
Ó-Anglia törvényei szerint a király sem teheti senki tulajdonára a
kezét annak személyes engedelme nélkül.</p>
<p>A gentlemenek hallatlanul jól mulattak azon, hogy a «kókuszdió»
korcsmárosa olyan szépen prælegál a Magna Chartaból.</p>
<p>– S ki az a te derék gentlemaned, Sammy, a kinek a vagyonához
nyúlnunk oly égrekiáltó alkotmánysértés fog lenni?</p>
<p>– Az a derék, készfizető gentleman, senki sem más, mint a ki ott
jön be az ajtón, a nagyon tiszteletreméltó Brommel Eduard Simson
esquire, ő kegyelmessége.</p>
<p>A nagyon tiszteletreméltó Brommel Eduard Simson esquire nagyon
ismerős lovag volt a király előtt; első divathős, kinek minden
kifogás fölötti nyakkendőállását mindenki irigylé az udvarnál, de
ki e nyakkendőkötés titkát még királya kérelmére, biztatásaira sem
árulta el soha, a mi erős characterre és szabadelvű nézetekre
mutat.</p>
<p>Sir Brommel csak egy hét előtt is még kegyencze volt IV.
Györgynek, hanem egy napon el találta felejteni magát s a
Westminsterben is hanyattveté magát a pamlagon a király előtt; azt
hitte, ott is az «Arany kókuszdió»-nál vannak. A király aztán ezért
kilökette a lovagot inasaival az ajtón. E miatt viszont Brommel
fente a fogát, hogy visszaadja a tromfot Györgynek, majd ha
összekerülnek megint a «Kókuszdió»-nál. <span class="pagenum"><a name="Page_90" id="Page_90">-90-</a></span></p>
<p>A nagyon tiszteletreméltó gentleman inasa kiséretében jött, ki
mindenütt sarkában követte. Divat volt akkor a közellátást
affectálni, melynek következtében sir Brommel úgy nézett szüntelen,
mintha minden embernek a feje tetejét akarná meglátni.</p>
<p>A mint IV. Györgyhöz ért, még magasabbra emelte fejét, még
jobban összehúzta szempilláit, nyitva tartott szájjal bámulva rá
szörnyű ismeretlenül s azzal visszafordulva inasához, nyafogó
hangon kérdezé tőle:</p>
<p>– «Who is that fellow» (ki ez a ficzkó) ezzel a gyűrött
nyakravalóval itt?</p>
<p>A király szemébe azt mondani, hogy «that fellow» s még az
inastól kérdezni, hogy ki ez? s e fölött a nyakravalóval
boszantani, a mi csakugyan nem állt oly szépen, mint Brommelé!</p>
<p>A nagyon tisztelt gentleman minden más alkalommal azt
koczkáztatta volna, hogy ő felsége sajátkezűleg egy hatalmas
pofonnal üti őt még egyszer akkora lovaggá, mint a mekkorának már
született és felnőtt; hanem ezúttal jó lett volna ránézve, ha ily
tréfás büntetéssel megszabadulhatott volna. Terhelte bűnét az a
körülmény, hogy a bowle punchot előre kifizette!</p>
<p>– Megállj! kiáltá útját állva IV. György. Hűtelen! Te a király
személyét sértéd meg.</p>
<p>– Oh, ezer pardon. Nem ismertem meg felségedet.</p>
<p>– Hogy ez a tévedés többet meg ne történjék rajtad, ez órától
fogva száműzünk birodalmunkból, s ha mától 24 órán túl itt
találtatol, a Towerbe záratunk, s megindítjuk a pert ellened
felségsértés miatt. El szemeink elől!</p>
<p>A szegény lovag megzavarodva hátrált ki az ajtón: György arcza
úgy lángolt a harag miatt, hogy mindenki félrehúzódott tőle; a
gentlemenek látták, hogy ez több a tréfánál.</p>
<p>– Mylord cancellár! kiálta György, miután Brommel eltávozott.
Gondja legyen rá, hogy parancsunk végrehajtassék. A száműzött
fölségsértő vagyonaival mi történik? <span class="pagenum"><a name="Page_91" id="Page_91">-91-</a></span></p>
<p>– Azok a koronára szállnak, felelt a cancellár, kinek persze itt
is György oldalán kelle lenni.</p>
<p>– No úgy hát ez a bowle punch és ez a plumpudding a mienk! szólt
kaczagva IV. György; üljünk hozzá, urak; ide mellém Queen
Butterfly! Ma confiskált punchot iszunk!</p>
<p>E szóra ismét kigyulladt az elfult jókedv; a király szeszélyes
ötlete új fordulatot adott a drámának; a vidám társaság ismét a víg
czimborát találta benne s az anecdoták világában e partie a király
részére volt megnyerve. Mint tudjuk, a világ mindig annak pártjára
áll, a ki ellenesét kijátsza, nem azéra, a ki ellenesét leverte.
Halottá tenni könnyű, de csúffá tenni nehéz.</p>
<p>Hanem a szegény Brommel ezért csakugyan komolyan száműzve maradt
goromba tréfájáért; s mint száműzött halt meg Frankfurtban, csak
halála után hagyva végrendeletében hazájára azon megbecsülhetlen
titkot, miszerint nyakkendőjének fölülmulhatlan jóállása az által
eszközöltetett, hogy ki volt keményítve! S ily lángésznek külföldön
kelle elmulni egy meggondolatlan szó miatt, holott szép talentuma
mellett még valamelyik európai udvarnál követségi állomást is
tölthetett volna be!</p>
<p>IV. Györgyöt nagyon utolérte e szent napon a jókedv. Máskor is
állandó útitársa volt az, de különösen hozzá szegődött olyankor,
midőn valakit erősen letromfolhatott. Már, hogy az a marokkói bey
volt-e, vagy egy nyeregből kiütött gavallér, vagy egy megdöngetett
lovászlegény, az rá nézve mindegy volt.</p>
<p>– Sam! ide hallgass Sammy; ne duzzogj; eredj, küldj zenészekért
nekem. Ma vígan akarok lenni.</p>
<p>– Ma pedig nem fog sem hegedű, sem furulya szólni az «Arany
kókuszdióban», felelt rá vissza Sam röviden.</p>
<p>– Ennek a ficzkónak még egy pár fogát ki kellene ütni; nagyon
keményen pattog a szájában a szó! kiálta egy, minden szolgálatra
kész udvaroncz.</p>
<p>– Ne bántsátok! szólt bele György. Én becsülöm <span class="pagenum"><a name="Page_92" id="Page_92">-92-</a></span> az
alattvalói őszinteséget. Tehát kérlek édes barátom, Sámuel, légy
olyan szives, világosíts fel indokaid felől, a mik arra
kényszerítenek, hogy fejedelmi óhajtásunk teljesítése ellen
nehézségeket támaszsz; hogy ha netalán az alkotmány ellen vétettünk
volna tudtunkon kivül, azt jóvátehessük. Tudod, hogy a mi szivünk
jó, de gonoszindulatú államtanácsosaink eltitkolják előlünk a nép
óhajtását.</p>
<p>Az államférfiak, kik maguk is jelen voltak a mulatságon, igen
jónak találták e legkegyelmesebb tréfát.</p>
<p>– Hát bizony itt ma nem lesz muzsika; és másutt sem lesz egész
London városában, sőt a hármas királyságban sem lesz, azon egyszerü
oknál fogva, hogy most halottak napja van s Ó-Anglia törvényei
mindenkinek parancsolnak, még a…</p>
<p>– … Még a hegedüknek is! Tökéletes igazad van, Sammy. Ó-Anglia
törvényei nagyon jól tették, hogy gondoskodtak a szegény
halottakról, hogy egy napján az esztendőnek legalább nyugton
alhassanak a concertek miatt. Hanem azt remélem nem tiltották meg,
hogy a halottak emlékére egyet ihassanak Anglia polgárai, már
tudniillik a kiknek van mit, mint például nekünk. Mylordok és
myladyk, emeljünk hát poharat az én halottam emlékére: «éljen a
megholt királyné, Karolina!»</p>
<p>E bizarr toasztra összecsördültek a poharak. Kaczagni való volt
az! «éljen a megholt!» Egy víg czimbora kiváncsi volt e kérdést
feltenni:</p>
<p>– Tehát csakugyan megholt volna?</p>
<p>– Valóban megholt, erősíté György. Sőt már el is van temetve. Ha
nem hiszitek, ime lássátok: az orvosi bizonyítványok, a mik
haláleseteiről tanuskodnak.</p>
<p>– Haláleseteiről? vágott közbe egy kétkedő. Tehát hányszor halt
meg?</p>
<p>– Oh, háromszor, négyszer; igen sokszor. Nem minden ember teheti
azt, az csak egy királynénak van módjában. Ide figyeljetek.</p>
<p>IV. György tárczáját kivéve, abból három levelet keresett
<span class="pagenum"><a name="Page_93" id="Page_93">-93-</a></span> ki, mind a három egészen egyforma
borítékba volt téve, s egy kéz irása.</p>
<p>A király olvasá fel egyenkint a leveleket:</p>
<p>«Sire!</p>
<p>E levelet a nubiai puszták közepéről irom. Mellékelve van hozzá
a chansonette, mit a királyné írt hozzám, s én dalt csináltam reá.
Hogy a dal hozzám iratott s hogy ez valóban szerelmi dal, azt
bizonyítja az arab kalauz, ki tanuja volt együttlétünknek a
forrásnál, melyet a királyné «boldog szeretők forrásának»
neveztetett el s rózsákkal körülültetésére alapítványt is tett. Az
arabot, kinek neve Maruf, idecsatolva küldöm a levéllel együtt, ő
hitelesen fog bizonyítani. Fölségednek legalázatosabb szolgája
Bartolomeo Bergami.»</p>
<p>A király odaveté a dalt, a dallammal együtt a Queen
Butterflynak, ki utczai énekesnő lévén, azt «à vista» tudta rögtön
énekelni, s nemsokára az egész társaság énekelte utána a refraint:
«nappal az ég csillagait, este a nap melegét», a hogy csak
kinek-kinek a torkán kifért; mert muzsikálni nem szabad ugyan, de a
ki maga torkát fárasztani akarja, az bizony dalolhat magának
ünnepnapokon is, a milyen fenhangon csak bir.</p>
<p>– Ez valóban a királyné irása, szólt a komoly lord kanczellár,
lámpa elé tartva a papirszeletkét. Ez igen fontos okmány fog
lenni.</p>
<p>– Ez volt egy halál, szólt György, visszatéve borítékjába az
első levelet, s azzal kibontá a másodikat.</p>
<p>– Hallgassátok: «Sire! Itt küldöm ez aquarellt, melyen a
királyné magát és engemet egy lapra festetve, ezáltal
legcsalhatatlanabb bizonyítékot adott maga ellen; a festő, ki e
képet készitette, szintén rendelkezésére küldetik, s mind ezt, mind
egyebeket bizonyítani kész. A királyné valami istenasszonyt
ábrázol, én pedig valami pásztort; a nevekre nem emlékezem, mert
nagyon különösek. A pictor tudni fogja. Felségednek legalázatosabb
szolgája, Bartolomeo Bergami.» <span class="pagenum"><a name="Page_94" id="Page_94">-94-</a></span></p>
<p>Mindenki kapott a festett kép után: hol van a szerencsés
Coridon?</p>
<p>A Queen Butterfly, a mint kezébe kaphatta az aquarellt, szemeit
hol arra, hol Györgyre szöktetve, összehasonlítani látszék a két
alakot.</p>
<p>– Nos, királyném, melyikünket találod szebbnek: te női Páris,
melyikünknek adod az Eris almáját?</p>
<p>A Quen Butterflynek annyi utczai életphilosophiája volt már,
hogy a festett képet magas megvetéssel hajítsa az asztalra s
keztyűs kezét mosolygó grácziával nyujtsa a királynak.</p>
<p>– Ah, az «én királyném» meg tudja különböztetni a királyt a
lovásztól.</p>
<p>– Az volna az irigylett lovag? kérdék többen.</p>
<p>– Nemes embernek adja ki magát, de nem volt egyéb közönséges
futárnál. Én tudom, mert tudtommal lett nápolyi gróffá.</p>
<p>Ez volt tehát a második halotti bizonyitvány!</p>
<p>Most a harmadik levelet bontá fel a király. A czimboraság
kiváncsian dugta össze fejét e mindig érdekesebbé váló okmányok
olvasása közben; a Queen Butterfly a király vállán keresztül
iparkodott a levelet olvasni.</p>
<p>«Sire!</p>
<p>Ma három hete egy alberghoban, hol a királynéval megszálltunk,
egy pár nobilival leültem koczkázni. Egy közűlök minden pénzét
elvesztve, haragjában a kancsót fejemhez vágta. Én felbuktam
eszméletemen kívül. Veszedelmes sebet kaptam fejemen. Midőn
felocsudtam, a királynét láttam fekhelyem mellett. Azt mondtam
neki, hogy őt rágalmazták előttem s védelmében kaptam e sebet. Egy
orvost keresett fel s ahhoz szállíttatott. Az orvost e levélhez
mellékelve küldöm. Ő bizonyítani fogja, hogy a királyné egész
betegségem alatt egy óráig el nem hagyott, mellettem virrasztott,
ápolt és sebemet kötözte, sőt az orvosnak anyjától kapott gyűrűjét
is odaadta jutalmul, a miért felgyógyított; a mit van szerencsém
ezennel felségeddel <span class="pagenum"><a name="Page_95" id="Page_95">-95-</a></span> legalázatosabban tudatni.» – Aláirás,
mint a többin.</p>
<p>A hahota minden hanglépcsőn végig hangzott ez utolsó levélre. A
királynő, mint betegápoló!</p>
<p>Csak a Queen Butterfly, csak annak az egynek volt szive magában
mormogni: «a háládatlan kutya!»</p>
<p>– Ugy-e bár, hogy meg van halva a királyné? szólt IV. György, és
szemei ragyogtak a kérdés mellé. Ugy-e bár, hogy ihatunk az
emlékére halottak napján?</p>
<p>– Csak volna mit? – jegyzé meg szárazon a lord kanczellár. A
punch elfogyott, s Sammynál nincs az udvarnak több hitele.</p>
<p>– Van nekem! kiálta fel a pillangókirályné. Sam! az én hitelemre
hozz bort. Ma én fizetek: én traktálom az udvart.</p>
<p>Azzal néhány szót sugott Sam fülébe, mire a mogorva vendéglős
fogta a korsókat és a pinczekulcsot s nemsokára tele korsókkal
jelent meg a társaság előtt, mely azután reggelig ivott és
dörömbölt, más zene hiányában az asztalt dolgozva ökleivel, s
törött palaczkok nyakával.</p>
<p>A Queen Butterfly előljárt az ivásnál s mikor a mylordok és
gentlemenek jobbra-balra düledeztek, ki az asztalra, ki az asztal
alá, ő még akkor is uralkodott s midőn végre maga György is
lehajtotta gondterhelte fejét, a Queen Butterfly akkor is fenn volt
s a roskadozó György fejét keblére emelve, poharát ajkaihoz
erőlteté.</p>
<p>– Még e poharat a halottakért!</p>
<p>György dadogva mondá: «minden halottért: – az enyimért is». Mit
szólsz vén gazember? te Sammy! Mit csinálnak a halottak?</p>
<p>– Azt hiszem, hogy feltámadnak – dörmögé a korcsmáros.</p>
<p>Azzal György is álomnak hajtá fejét; egyedül hagyva a csatatéren
«királynéját».</p>
<p>Egy szögletben ült külön asztalnál Gilvay, a geniális
torzképfestő, az vázolta albumába e jelenetet, a mi harmadnapra
<span class="pagenum"><a name="Page_96" id="Page_96">-96-</a></span> minden műárus útczai tárlatában látható
és kapható volt két shillingért: a nagy férfiak elnyúlva az asztal
alatt s a király a Queen Butterfly ölében.</p>
<p>IV. György nem haragudott az ilyenekért, hagyta árultatni
szabadon e carricaturákat, még csak be sem szedette a
boltajtókból.</p>
<p>A mint Gilvay elsompolyodott a teremből, a Queen Butterfly
fölállt az asztal mellől; Sam mesternek inte, ujjait ajkára nyomva,
mire az a kandallóban fújtatóval felszítá a tüzet; a Queen
Butterfly valamit vetett az eleven szén közé, a mi hirtelen lángra
lobbant a kandallóban. Azzal eltünt a teremből.</p>
<p>Nemsokára jöttek a király pitvarnokai, kik szokva voltak már
hasonló esetekhez, felpakolták az urakat, kocsikra rakták és haza
vitték.</p>
<p>Csak másnap későn, midőn IV. György keresni kezdé a három
levelet, a mit a «Kókuszdiónál» mutogatott, vevé észre, hogy azok
hiányzanak. Nem jutott aztán eszébe, hogy eltette-e azokat ismét
zsebébe, vagy valamelyik úri czimboránál maradtak, vagy az asztalon
feledték azokat?</p>
<p>Keresteté, kérdezteté mindenfelé; de senki sem tudott felőlük.
Elvesztek biz azok végkép. Nem nagy veszteség ugyan, mert a tanuk
mégis megmaradtak, de különösen az a kettős arczkép sokat
bizonyított volna.</p>
<p>Ezúttal egyik királyné a másiknak jött segítségére; az
utczahölgy a fejedelemnőnek!</p>
<h3>III.</h3>
<p>Az udvarnál meg volt már ásva a királyné sírja.</p>
<p>Minden zugában a Carlton-housei királyi palotának beszéltek a
magas asszony szégyenéről. Komoly diplomaták a Bathrend redőgazdag
köpenyével vállaikon arról értekeztek a titkos tanácsteremben,
szőtték-fonták a szemfödelet, a mivel úgy letakarhassák a halottat,
hogy annak még orczapirulása se lássék. Az előszobában várakozó
<span class="pagenum"><a name="Page_97" id="Page_97">-97-</a></span> udvaronczok élczeket gyártottak a magas
hölgyre; tudván, hogy egy sikerült élcz, mely eljut IV. György
fülébe, megalapíthatja a szerző szerencséjét. Az udvarhölgyek
pipereasztalainál Bartolomeo kalandjait szaporíták végtelen
változatokban s szerencsés udvarló volt, ki hölgyek számára egy
silhouettejét megszerezhette a hirhedett kalandornak. Vén
hivatalnokok keresték a pandektákban az ide vonatkozó
törvényczikkeket, a mik szerint a királynét el fogják itélni;
bizonyosan a vihánczoló inassereg is e tréfák felett nevet a
lépcsőkön, sőt a két borotvált ránczos képű vén hors garde a kapu
előtt, az is a királyné sorsáról dörmög s számít a szerencsére,
hogy egy nevezetes napon tán épen ő lesz az a választott, ki a
feketével bevont szekeret kisérni fogja addig a vörös állványig, a
melyről Gray Johanna királyné vére olyan szépen csurgott le
köröskörül. S ha egy elkésett kóbor gavallér éjjel az utczán
dalolva megy végig, Goddam, ha ez nem úgy végződik: «este a nap
melegét».</p>
<p>És senki, senki sem érez részvétet az üldözött hölgy iránt?</p>
<p>Nincs Angliában senki, a ki érezné, hogy ez egy irtóztató,
földalatti cselszövény, a mely nagyobb szégyen arra, a ki a tőrt
vetette, mint arra, a ki elesett benne; hogy szégyen, gyalázat az,
mikor ennyi bölcs, nagyhatalmú úr egy gyönge, senkit nem bántó
asszony ellen összeesküszik, mikor a leghatalmasabb nemzet
kormányférfiai azt a mindenüvé elható befolyást, mely nekik azért
adatott, hogy az angol névnek tiszteletet szerezzenek a kerek
földtekén, arra használják fel, hogy egy szegény asszonyt kémeikkel
kisértessenek egyik égsarktól a másikig, s mindenütt a hová lép, a
királyi udvarok küszöbétől a puszták sátoráig, kisértetet, csábot
idézzenek gondtalan szive fölé; mikor a protestans Anglia
kormányférfiai túltesznek a spanyol inquisitión!</p>
<p>Nem lázad föl e gondolatra semmi szív a ködök szigetén.
<span class="pagenum"><a name="Page_98" id="Page_98">-98-</a></span></p>
<p>Ah – bah! gondolják a magas urak; a peerek házán túl nincs
világ. A nagy szörnyeteg, a nép, a mob, a canaille alszik és talán
álmodik is, de nem cselekszik.</p>
<p>De hátha feltalálna ébredni!?</p>
<p class="center">* * *</p>
<p>Legutolsó volt minden angol nő között maga a királyné, ki a
rossz hirt, mely elterjedt felőle a hármas királyságban,
megtudta.</p>
<p>A mint ezt az udvari cselszövény szerint tudatták vele,
gondoskodtak arról is, hogy a királynét roppant pénzösszeg
birtokába helyezzék.</p>
<p>Így számítgattak: a nehéz vádakkal terhelt nő meg fog rettenni;
előtte áll a nagy szabad világ, mögötte a sötét Tower, feje fölött
a bárd; – el fog futni a világba, megelégszik azzal, hogy boldog nő
legyen, boldogtalan királynő helyett, s hogy fejét megmentse, el
fogja ejteni a koronát.</p>
<p>Akkor aztán in contumaciam elitélhetik a férj ágyától,
asztalától és trónjától, IV. György más nőt fog vehetni, a kit a
mostani politikai constellatiók jobban ajánlanak. Hiszen csak ez
volt a czél, a miért a másikat, az útban levőt fel kelle
áldozni.</p>
<p>Oh mi rosszúl ismerték a női sziveket.</p>
<p>Karolina királyné e vádak hirére rögtön elbocsátá minden
kiséretét s egyedül indult neki, hogy visszatérjen – Angliába.</p>
<p>Francziaországban St. Omerbe jutva, egy londoni barátja, Wood
alderman várt reá, ki megtudva a királyné szándokát, le akarta őt
beszélni az Angliába visszatérésről, a nagyhirű Brougham, a
királyné ügynöke, tudósítá őt, hogy a király évenkint fél millió
jövedelmet biztosit számára, ha Angliába vissza nem tér, s a
koronáról lemond.</p>
<p>A koronáról? talán; de jó hiréről? Hogy egy nő, egy királyné
mondjon le jó hirnevéről, engedje magát három <span class="pagenum"><a name="Page_99" id="Page_99">-99-</a></span> országon
keresztül gúnyra emlegetni; tehetné-e azt évenkint fél
millióért?</p>
<p>– Vissza fogok térni! felelt azoknak, a kik pénzzel
kecsegteték.</p>
<p>Aztán fenyegették VIII. Henrik nejeinek véres emlékével.</p>
<p>– Vissza fogok térni.</p>
<p>A hogy nők szokták, – a kik, mellesleg mondva, nagy hadvezéri
adományokkal szoktak birni, a királyné sokkal hamarább, mint várták
tőle, határozta magát egy merész lépésre.</p>
<p>Egy reggelen a doveri őrtoronyban Calaisból jövő gályát
pillantának meg, melynek árboczaira a királyi lobogók voltak
felvonva. A királyné volt e gályán, ő volt oly merész, hogy a
királyi lobogót felvonatta. És a doveri kormányzó, elég tudatlanul,
a királyi családot illető üdvözlésekkel fogadta az érkezőt.
Szegényt rögtön nyugalomba is helyezték, e menthető, de helyre nem
hozható tévedés miatt.</p>
<p>Az első lábnyom, melyet Karolina Albion partjára kilépve a
földön hagyott, igazolta, hogy a nő sejtelmei voltak erősebbek,
mint a férfiak bölcs mindentudása.</p>
<p>Ez első lépésre felébredt az a szörny, az a mob, az a
megnevezhetetlen úr, a kit a nagyok nem szeretnek ismerni.</p>
<p>Magát a doveri kikötő partját roppant néptömeg lepte el, mely
kitörő riadallal fogadta a partraszállt királynét. Innen a
Bleakheathen át Londonig egész útja egy diadalmenet volt. A
városokból száz meg száz kocsikkal jöttek eléje, az ablakokból
ünnepies lobogók, szőnyegek csüngtek alá s az útak melletti fákra
ujjongó nép kapaszkodott fel, a hol végig vonult. London közelében
egy dandár lovas ifjuság nyargalt ki eléje, benn a városban a
boltokat bezárták, az ablakokat kivilágíták, s midőn a királyné
hintaja a Citybe ért, ott kifogták előle a lovakat, maga a nép
vitte azt végig a királyi palota és a miniszterek ablakai
<span class="pagenum"><a name="Page_100" id="Page_100">-100-</a></span> előtt; hallhatták odabenn az
országrendítő kiáltást, mely a míg «éljen»-t rivallt a «politikai
martyrnak» – «pereat»-ul hangzott a kormányra nézve.</p>
<p>Azon cselszövényben, melylyel a kormány «egy szabad angol nőt»
körülhálózott, az egész büszke angol nemzet érezte magát megsértve
s boszút állt e sérelemért.</p>
<p>Ugyanabban az órában, melyben a királyné hintaja London
sorompóin behajtatott, késő este lord Liverpool, a király
minisztere letevé a peerek asztalára a rejtelmes «zöld erszényt»,
melyben a királynét vádló titkos irományok voltak lepecsételve s
felolvastatott a királyi üzenet az alsó- és felsőházban a királyné
perbefogása végett.</p>
<p>A miniszteri párt titkos bizottmány előtt kivánta a királynét
elitéltetni. Az urak háza könnyen beleegyezett: de az alsóházban
kemény harcz kezdődött s egy nehéz szó hangzott el, melynek neve:
árulás a nemzet jogain.</p>
<p>A nemes Wilberforce azt ajánlá az elkeserült feleknek, hogy
békitsék ki a királyt a királynéval és az egész rettegéssel teljes
pert semmisítsék meg.</p>
<p>A királyné volt az, a ki ez ajánlatot legelőször
visszautasítá.</p>
<p>«Nekem itélet kell, nyilvános itélet, mely fölment, ha ártatlan
vagyok, boszút áll rajtam, ha bűnösnek talál. Tartozom ezzel
magamnak, a trónnak és a mélyen sértett angol nemzetnek.»</p>
<p>És ezzel megkezdődött a per a királyné ellen – a nyilvánosság
sorompói előtt.</p>
<p>A legszomorúbb per, a mely valaha megnehezíté a bírák
lelkiismeretét s felzavarta a köznyugalmat.</p>
<p>Brougham e pernek köszöni híre jobb részét, melyben a királyné
védője volt, s Canning népszerűségét az emelte még magasabbra, hogy
a pör miatt kilépett a miniszteriumból.</p>
<p>Minő természetű lehetett e nevezetes per? azt jó hallgatással
mellőznünk. Hat hétig, míg a tanúvallatások folytak – angol nő nem
vehetett kezébe hirlapot. <span class="pagenum"><a name="Page_101" id="Page_101">-101-</a></span></p>
<p>Hanem azért a részvét óriásilag nőtt a királyné iránt; a három
királyság minden részéből özönlöttek hozzá a bizalom és
részvétteljes feliratok, aláirva a nép ezrei és ezrei által, csupán
egy adressenek tizenötezer férjes nő volt aláirva. Másutt anyák
vitték felnőtt fiaikat a nyilvánosan kitett felirathoz, hogy
neveiket oda jegyezzék: «mikor a királynét meg akarják gyalázni,
akkor minden angol anyát meggyaláznak».</p>
<p>Ilyen ár ellen kelle küzdeni a királynak és kormányának.</p>
<p>Anglia legnagyobb capacitásai elismerék és ki merték mondani,
hogy ez a per a legnagyobb szerencsétlenség, a mi az országot
érheté.</p>
<p>IV. György sokkal gonoszabb munkát kezde meg, midőn nejét
erkölcsileg akarta megölni, mint egyik szerelmes előde, ki nejeinek
egyszerüen leütteté fejeiket.</p>
<p>Az angol közérzület ellen intézett támadás volt ez, s nagy
szerencse annak, a ki érti, nagy szerencsétlenség annak a ki nem,
hogy Angliában ez a trónnak az alapja.</p>
<p>A mely napon a királynénak az ország legfelsőbb törvényszéke, a
parlament előtt meg kelle jelenni, Sidmouth lord parancsára az
egész városhatóság, békebirák, a londoni és middlesexi constablerek
az utczákra voltak rendelve; a bowstreeti gyalog és lovas militia
már korán reggel elfoglalá az utczákat, mik a főrendi házhoz
vezetnek. A constabler-testület ezer emberrel szaporíttatott s a
tűzoltó-test gyülhelyeire rendelve, várakozott, mint valami nagy
égés idején.</p>
<p>A felső tábla épülete erős korláttal vétetett körül, melyen csak
egyesével bocsáták be a kocsikat és gyalog jövőket; e sorompón
belüli tért a királyi testőrség foglalta el, minden szögletbe, mely
az országházra néz, erős hadcsapatok voltak elhelyezve, sőt a zárt
kapukon belől kartácsra töltött ágyúk is voltak felállítva, miket
éjjel szállítottak oda a woolwichi fegyvertárból.</p>
<p>A királyné a St. James Squareben lakott, bérlett házban.
<span class="pagenum"><a name="Page_102" id="Page_102">-102-</a></span> Kilencz órakor megérkezett érte az
udvari diszszekér, hat lovas fogattal. A királyné gyászba öltözve,
hátravetett fehér fátyollal fején jött le lakásából, aldermann Wood
s lady Hamilton kiséretében.</p>
<p>A nép, mely lakását szüntelen őrzé, dörgő riadalban tört ki
láttára, s ezentúl egész a parlament-épületig lépésről-lépésre egy
diadalmenet volt átvonulása London utczáin; a nép ujjongott, az
ablakokból kendőkkel lobogtattak felé üdvözletet s végig hangzott
előtte, utána: «éljen a királyné!»</p>
<p>A kocsinak Carlton-house előtt kellett elhaladni: a király
palotája előtt. A palotaőrség künn állt fegyverben, midőn a menet
közelgett, mindenki rettegett tőle, hogy ez véres összeütközés
helye lehet.</p>
<p>Egy csoport némber, nekihevült arczczal, jött a kocsi előtt; a
csoport között, szilaj taglejtései által kitünve, a Queen
Butterfly.</p>
<p>A mint a katonaság elé értek, a némbercsoport az őrség elé
tódult, s a mint a Queen Butterfly leszakítva szétbomlott hajáról a
veres szalagot, azt megcsóválta a levegőben, százszoros kiáltással
zendült meg: «éljen a királyné!»</p>
<p>A királyi palota helyőrsége e szavakra felemelé fegyverét és –
tiszteletteljesen üdvözlé az elhaladó királynét; a másik perczben
aztán minden katona nyakában volt három-négy asszony, kik őket
csókokkal elhalmozák. És ez a király palotája előtt történt.</p>
<p>Mentül jobban közeledett a menet a parlamenthez, annál sűrűbb
lett a népcsoport, a pairek és miniszterek hintói végig álltak az
utczán, sorára várva; a nép utat kezde verni közöttük a királyné
hintaja számára s kényszeríté a miniszteri hintók bakján ülő
kocsisokat, hogy kalapjaikat levegyék a királyné előtt.</p>
<p>Egy lovag jött szemközt; szikár, sovány arczú férfi: «Le a
kalappal!» kiálta rá ezer torok; «ott a királyné!»</p>
<p>A katona büszkén tekinte szét a néptömegen s megbillentve
kalapját, tovább lovagolt. Annak köszönheté, <span class="pagenum"><a name="Page_103" id="Page_103">-103-</a></span> hogy
valaki elkiáltá magát: «ez lord Wellington!» mert azon a helyen
nagyon olcsó volt a káposztatorzsa.</p>
<p>Egy fényes hintón a királyi egyenruhába öltözött inasok
ültek.</p>
<p>«Le a kalapokkal!» rikácsolt rájuk a Queen Butterfly.</p>
<p>«E kocsiban a királyi herczegnők ülnek!» kiálták.</p>
<p>«Annál inkább!»</p>
<p>S azoknak is süvegelniök kellett.</p>
<p>A parlament-épület előtt is üdvözlé a királynét a testőrség;
kocsijánál a ház hivatalnokai fogadták; Thyrwitt Tamás és Brougham
Henrik nyujták neki kezeiket kiszálláskor, úgy vezették fel az
országházba.</p>
<p>A gyülésteremben pompás elefántcsont karszék volt a királyné
számára készítve, biborral bevonva; ebbe ült le a legmagasabb
vádlott, ki az ország törvényszéke előtt megjelent, hogy itéletet
kérjen.</p>
<p>Megjelenésekor a lordok mind felálltak és üdvözölték; a királyné
nyugodt, elfogulatlan tekintettel nézett végig biráin, kiket
névszerint hívtak fel egymás után.</p>
<p>Azzal felolvasák a vádlevelet.</p>
<p>Rút, megbélyegző, szégyenteljes irat az. Erős hidegvér kellett
hozzá, hogy hasonló titkokat ily rettentően nyilvánosságra
hozzanak. A király tanácsosai nagyon jól véltek eleget tenni
kötelességüknek, midőn a királynét így eltemették, de legalább ne
temették volna sárba!</p>
<p>A szegény asszony végig hallgatta azt.</p>
<p>Ha volt bűne – és azt csak Isten itéli meg – úgy e bűneért ez
óra alatt kiszenvedett. Nem látta senki könyezni; arcza fájdalomtól
lett halvány, nem a szégyentől piros. «Mennyi ármány, menynyi
hazugság!» suttogá a felolvasott okirat végén lady Hamiltonnak.</p>
<p>Hanem mindezt be kell még elébb bizonyítani. Hol a tanúk? Ki
esküszik meg oly történt dolgokra, miket csak a puszta csillagai,
meg a beteg ágyánál pislogó éjjeli mécs látott? Ki mondhatja azt:
én ott voltam?</p>
<p>Már az is egy sérelem volt, hogy a vádlottal előre nem
<span class="pagenum"><a name="Page_104" id="Page_104">-104-</a></span> közölték a terhelő tanúk neveit; pedig
azt követelhette volna, azért ha királyné volt is.</p>
<p>Ah, egész legio volt a tanuk száma, kik ellene egymás után
fölkeltek a tanúk padjáról s kiálltak a sorompók elé.</p>
<p>Mind azok, a kikkel valaha jót tett, kikre kincseit pazarul
szórta, a kiknek gyermekeit ápolá; a kiket a porból, az éhhalálból
megszabadítni vélt: azok mind fizetett bérenczek voltak, kik
esküdtek és bizonyságot tettek ellene, kik arczátlanúl meséltek
ellene irtóztató rágalmakat, a miknek egy ezredrésze elég arra,
hogy egy nőt megöljön. És a szegény asszony ily nagy adag méregtől
sem halt meg.</p>
<p>Végre suttogák, hogy most jön a főtanú. Mindenki figyelemmel,
kiváncsian nézett az ajtóra, mely a vádlottak sorompóját a
tanácsteremtől elválasztá. Az alabárdosok helyet nyitottak s a
parlament elé lépett – pirosan, egészségesen és mosolyogva –
Bergami Bertalan!</p>
<p>A mint a «szegény asszony» ez arczot megpillantá, fölsikoltott,
fölugrott helyéről, elfelejtkezék arról, hogy királyné, el arról,
hogy halálra vádlott; szive mélyéig sebzett nő volt, nem egyéb;
futva hagyá el az országtermet, a melybe nem is tért soha többet
vissza.</p>
<p>A pör még azután nagyon sokáig elhúzódott, árulás, hazugság,
cselszövény, gyalázat annyi nőtt ki belőle, a mennyit a puritán
Anglia évkönyvei egy század alatt nem jegyeztek fel.</p>
<p>Messze földről jöttek elő becsületes idegenek, kik azért
fáradtak ide, hogy a királyné ellen emelt vádakat megczáfolják.</p>
<p>A királyné ellen halmozott keserűségek jogot adtak a vádlott
ügyvédeinek hasonló megtorlást venni a vádlón. IV. Györgynek meg
kellett hallania, hogy ő, kinek orgiái egy Tiberius korát idézték
elő, nincs jogosítva erkölcsök bírája lenni, hogy az ellenfél
ügynökei is képesek hasonló «zöld erszényt» tenni le a ház
asztalára.</p>
<p>S miután ennyi szégyent halmoztak a király tanácsosai
<span class="pagenum"><a name="Page_105" id="Page_105">-105-</a></span> a szegény asszonyra, miután mindent a
világba szórtak ellene, a mi méltatlanná tegye a trónon ülésre,
miután 200 ezer font sterlinget kiadtak messze földről
összehordatott tanúkra, kik esküt tegyenek a királyné szégyenére:
akkor – a parlament – nem itélte el a királynét!</p>
<p>A bill második fölolvasásakor már csaknem egyenlők voltak a
szavazatok; a miniszterium nem bocsátá azt a harmadik felolvasásra,
hanem jónak látta elejteni. A királyné föl volt mentve.</p>
<p>E nap diadal volt a királyné pártjára nézve; a nép öröme
leírhatatlan volt; a városokban kivilágítottak; a királynét özöne
fogadta az üdvözlő iratoknak, a magas főrendtől kezdve az utcza
népeig.</p>
<p>Hanem a szegény asszonynak e diadal nem használt már.</p>
<p>Mert a szegény asszony néhány nap múlva meghalt.</p>
<p>Holta után nagy tudományos vizsgálaton alapult értekezést adtak
ki a kormánylapokban, mely által csalhatatlanul bebizonyíták, hogy
a királyné «nem» mérgeztetett meg.</p>
<p>Fölösleges is lett volna! Mintha nem lehetne meghalni fájdalom
és szégyen miatt?</p>
<h2>A DEBRECZENI KASTÉLY.</h2>
<p>Az ezerhatszázas években, ha valaki Nagy-Kállóról Debreczen felé
utazott, egy kastélyt látott elmaradni az út mellett, pár ezer
lépésnyi távolban, s ha kiváncsi volt megtudakozni fuvarosától: kié
az a kastély, bizonyosan azt a választ nyerte rá, hogy «nem
tudatik».</p>
<p>S ha kiváncsisága megmaradt a Fejfájató csárdáig, a hol
megitattak, s ott újra föltette a kérdést a csaplárnak, attól is
azt a választ vette, hogy «nem tudatik».</p>
<p>S ha ekkor még inkább üldözőbe vette a tudnivágy, s elkezdett
magában Debreczenben végig vallatni ismerőst, <span class="pagenum"><a name="Page_106" id="Page_106">-106-</a></span>
ismeretlent, a kit elől-utól talált: kié az a kastély? végtől végig
azt nyerte rá: «nem tudatik, nem tudatik, nem tudatik». Senki még
csak abban sem térvén el a másiktól, hogy a szenvedőleges igealak
nyelvszépítő «tatik»-ját egy szerényebb «bíz én nem tudom»-mal
váltotta volna föl.</p>
<p>El kellett mennie Telegdig, vagy Böszörményig, ha azt akarta,
hogy valamit beszéljenek neki a debreczeni kastélyról, a miről a
közel környékben senki sem akart tudni. Ott azután hallhatott is
annyit, hogy ki nem igazodott belőle, mi az igaz, mi a
költemény.</p>
<p>Ha szabolcsvármegyei nemes embert kérdezett meg, az elbeszélte
felőle, hogy az a kastély valaha az Ónody úri családé volt, a kik a
kuruczokkal tartottak; az utolsó Ónody a labanczokhoz áttért
unakaöcscsét kirekesztve, minden vagyonát Debreczen városának
hagyományozta. Öcscse azonban egy éjjel a labanczokkal rajta ütött,
minden cselédjével együtt legyilkolá, s megizente Debreczen
tanácsának, hogy úgy próbáljon valaki beülni az ő kastélyába, hogy
mind így fog járni. A debreczeniek már most azt restelik, hogy nem
merték azóta elfoglalni a kastélyt; úgy hagyták üresen.</p>
<p>Ha pedig biharvármegyei nemest hallgatott ki a tudnivágyó, ettől
azt hallotta, hogy valamikor ecsedi tolvajok ütöttek a kastélyra,
azok ölték meg az öreg Ónodyt, mind öcsöstűl együtt, a ki soha sem
szolgált a labanczoknál. Azóta is nagyon gyanús hely az egész
kastély, s abban a hírben áll, hogy orvok tanyáznak benne; de nem
lehet ellenük erélyesen közreműködni, mert a kastély maga
határvillongás tárgya a két vármegye között. A debreczeniek azért
nem akarnak a kastély felől tudni, nehogy határozott nyilatkozatot
adva, vagy az egyik, vagy a másik vármegyét megsértsék.</p>
<p>A böszörményi hajduktól azt a fölvilágosítás nyerhette, hogy az
öreg Ónodyt hamis pénzverők fojtották meg az ágyában, s azóta is
ott űzik mesterségüket a kastély pinczéiben; de bírák uraimék nem
igen üldözik őket, mert <span class="pagenum"><a name="Page_107" id="Page_107">-107-</a></span> bizonyosan osztoznak a nyereségben.
Ezért hallgatnak olyan nagyon felőle.</p>
<p>Arra fölfelé az oláhság közt aztán egyre tüneményesebb
változatok adtak helyet egymásnak a kastély felől. Tündérek,
boszorkányok, mátkaágyban meghalt menyasszonyok tanyája volt az; a
miről a vastag nyakú debreczeniek csak azért nem akarnak tudni
semmit, mert szégyenlik, hogy kálvinista létükre nem bírnak kifogni
a lidérczeken, boszorkányokon.</p>
<p>S ha azután a tudnivágyó utazó, mind ezen mendemondákkal meg nem
elégedve, egyszer ismét arra utazván, újra megpillantá a rejtélyes
kastély tetejét, mely alig látszott ki a terebély gesztenyefák
közül; s itt azt mondta kocsisának, hogy csapja ki addig a lovait a
fűre, míg ő a puskával egyet fordul a vidéken: abban a flegmatikus
matyó semmi rendkívülit nem talált, mert hiszen szárcsát lehet
itten lőni eleget. S engedte magára útitársát.</p>
<p>Elhagyott útaknak az a szokásuk, hogy azokat egyszerre benövi a
széles útilapú, mellékeiket pedig a rózsaszín fürtű réti füzény. Az
elhagyott útat még ötven év múlva is meg lehet ismerni saját
növényzetéről.</p>
<p>Ha az utas követte ez útmutató növényzetet, ez elvezette őt egy
pagonyon keresztűl a kastélyárokig, mely egyrészt a védelemre
szolgálhatott valaha, másrészt pedig a vadaskert körülzárására
szolgált, a mit gyaníttat a korhadt palánk itt-amott összetákolt
maradványa; most azonban a vízárok helylyel-közzel kiszakadozva,
csak az ingoványt növeli, mely be is van nőve magas, buzogányos
fejű náddal; egy zöld sánczforma mutatja, merre lehetett valaha az
út az árkon keresztűl, hanem már a fahídnak csak a vízbe vert
czölöpjei láthatók, s azon lépkedhet végig a túlsó partra, a ki ért
hozzá, s a feje nem szédülős.</p>
<p>A túlpartra érve, egy gyönyörű liget emelkedik ki a lankás
lapályból, csupa sötétzöld szelid gesztenyefákból, miknek
gyümölcsével ősz tájon terítve az alj; egész vadkan-csordák
<span class="pagenum"><a name="Page_108" id="Page_108">-108-</a></span> legelésznek rajta, még nem is igen
engedik magukat zavartatni egyes ember közeledése által.</p>
<p>Az út füve itt is tapodatlan; pedig az egyenes fasor középett
épen neki visz a kastély kapujának, az egymásra boruló
gesztenyelombok eltakarják az épület homlokzatát, s épen csak a
kapubejárást engedik láttatni.</p>
<p>Fél szárnya a kapunak még fennáll, másik fele sarkaiból kidűlve,
régen a földön heverhet már, mert hasadékain keresztűl nőtt a
vadsóska szára s a moh és sárgavirágú szaka egészen otthonossá
tették magukat korhadó deszkáin.</p>
<p>Semmi erőszakos pusztítás nincsen a kastélyon; csak úgy magában
válik neki a múlandóságnak.</p>
<p>Teteje nincs leégve, hanem csak elrongyolva, csendes korhadással
nyitva útat esőnek, szeleknek, ablakai még a déli oldalon tartják
magukat ólomkarikáik között, itt nem törhette úgy össze a szél,
hanem egészen megvakultak már és szivárványt játszanak a déli
verőfényben.</p>
<p>Az udvar fűvel és vadbokrokkal van benőve, egy furcsa, kőből
faragott vízi nimfa, egy oldalán sárga rozsdával belepve, hajdani
szökőkút csigahéját tartja feje főlé, melyből most víz-sugár
helyett folyondár csügg alá; alant a medenczében még van valami
víz, mely a kövek közül szivárog elé, hanem a szép arany halacskák
tanyáját már elfoglalták a zöld hátú békák, s azok az undok
gyíkforma vízi szirének, piros tenyerekkel fejükön, a minőket
ezeredik ember látott életében; annyira magánykeresők.</p>
<p>A tompán viszhangzó folyosón vastagon fekszik mindenütt a por,
apró egér és patkány lábnyomokkal keresztűl-kasúl futkározva.</p>
<p>Az ajtók mindenütt nyitva, mert küszöbeik leszálltak idővel, s
ha valaki egyet kinyitott erővel, be nem tudta aztán tenni.</p>
<p>A szobákban még állnak nyitott és üres szekrények, belső
szegleteikbe különös fekete foltok tapadva: alvó denevérek. Halom
elavúlt írás végig döntve a pallón, s összerágva tudatlan
egerektől. A főteremben, melynek <span class="pagenum"><a name="Page_109" id="Page_109">-109-</a></span> egyedűl van nyitható,
csukható ajtaja, még ott áll a hevenyészett deszkaravatal, melyen a
meggyilkolt földesúr neje feküdt kiterítve; onnan lehet tudni, hogy
ő fekhetett itt, mert a palló körül most is csupa viaszfoltos, a
mint a gyertyák lecsepegtek; s tudnivaló, hogy az úrnő katholika
hitű volt, az úr református;… őt nem illették meg az égő gyertyák.
Egy csoport méh most is bejár a terembe, s szedegeti össze a
viaszmorzsákat. Miután a terem ablakai még mind épek, alig lehet
kitalálni, honnan jönnek ide a kis döngő bogarkák. Röpteiket
követve meglelni a toronyba fölvezető kötelet, mely e szobába csügg
alá; hanem a kötelet hiába rángatná a harang szavára kiváncsi
ember, miután a méhek azt a harangot választották odújoknak, s
azóta telerakták léppel és mézzel; legföljebb egy harapós rajt
zudítana fejére onnan fölül.</p>
<p>Ez volt az a csengetyű, mely sok év előtt egy éjfélen fölzavarta
a környéket vészkongásával. Mire a segítség ide érkezett, már le
voltak gyilkolva: az úrnő ágyában; egy csatlós a kútba fojtva; az
úr a csengetyű alatt, keze is levágva, melylyel a kötelet fogta.
Még most is csupa fekete a kötél vége. A túlsó falban látszik a
golyó nyoma, melylyel elhibázta a rárohanó gyilkost.</p>
<p>A mi vászon- és selyemféle volt a házban, azt a por és a moly
rongygyá ette már; a faneműt összeőrlötte a szú, s a téli nyirok,
az északi oldalon csak az ablakok rámái voltak még meg, az üveg és
ólom mind kihulladozott, s a nagyobb termek padmalyait meggörbíté a
beázott tetőről lecsorgó esővíz. Egy-egy zöld repkényinda benyúlt
az ablakon át a szobákba s szétterjedt kúszó ágbogaival a belső
farepedéseken.</p>
<p>Sehol semmi nyoma annak, hogy itt emberek tanyáznának. Minden
úgy látszik elhagyva lenni, a hogy a birtokos temetése után maradt.
A mit akkor, az általános ripsraps alkalmával el nem hordtak,
azontúl oly módon ott maradt, s nem látszott, hogy valaki valaha
mozdított volna rajta. <span class="pagenum"><a name="Page_110" id="Page_110">-110-</a></span></p>
<p>Maguk a pinczebejáratok kőhulladékkal félig el voltak már
temetve, a beléjök vezető vasajtók erősen berozsdásodva; mesterség
lett volna azokat kinyitni.</p>
<p>Az volt a léleknyomasztó kérdés, hogy ez erősen épült, szép
helyen fekvő kastélyt miért nem foglalja el senki? Ha Debreczen
városáé, miért nem teszi rá a kezét? ha igénylő örökösök vannak
hozzá, miért nem szállják meg? Kisértetek járják talán? Hiszen ha
ez a híre volna, minden héten vállalkoznék egy-egy tógátus
Debreczenből, a ki egy szál jámbor gerundiummal ellátva, idejőne
éjszakán át, kipróbálni a kísértet virtusait; a mi a fiatalság
által mindig a különösen áhított kalandok közé tartozott.</p>
<p>Ha pedig rablók tanyája volna e kastély, hogy nem látszik sem
körüle, sem benne emberi lény közellétének, ittjártának semmi
tanujele?</p>
<p class="center">* * *</p>
<p>A XVII. század zavargós éveiben Debreczen városának sajátszerű
önálló szerep jutott, melyet csodálatos házi bölcseséggel végig le
tudott játszani, a nélkül, hogy csak egyszer is belesűlt volna.</p>
<p>Közepében a kenyértermő Kanahánnak, útjában töröknek és
tatárnak, kurucznak és labancznak, nem védve semmitől, csupán egy
betöviskelt ároktól, a min nádtetejű sártornyok álltak őrt, meg
tudott maradni jó időben, rossz időben, egyedűl saját bölcseségével
gázolva ki minden veszedelemből.</p>
<p>Pedig nem mondhatni, hogy a harczvágyó férfiak mind kihaltak
volna belőle.</p>
<p>Ép oly tüzes fiatalsága volt, mint bármely felföldi megyének, s
a mely öreg ember csimbókra kötötte az üstökét kétfelől, épen olyan
kurucz tudott lenni, mint a milyenek koronkint Erdélybe
menekűltek.</p>
<p>Török Bálint, kit a debreczeni krónikák «kegyelmes urunknak»
neveznek, még a XVI. század első felében az egész várost a
reformált hitre vezette át s már e század <span class="pagenum"><a name="Page_111" id="Page_111">-111-</a></span> közepe
táján phlegmaticus közönynyel vezették a jegyzőkönyvbe, hogy János
deák, Mátyás bíró, kegyelmes urunk Török János (Bálint nagyobbik
fia) parancsából eladott a plébániából egy darabot Csintalan Ambrus
özvegyének négy forintért; meg hogy a Szent Erzsébet kápolnája
körüli elhagyott telek eladatik a bíró s 46 senator által Hatvany
Jánosnak, öt évig 100 dénárt köteleztetvén fizetni a kórházi
szegényeknek; sőt néhány évvel beljebb a század második felében már
a Szent Miklós kápolnájához tartozó pénzek, réz- és ezüst poharak,
hasonló ércztálak és keresztek, misemondó ruhákkal együtt,
átadattak Litteráti Gergely bírónak, Telegdi Szabó János esküdt és
Litteráti Márton főjegyző jelenlétében – a város régiségtárában
leendő megőriztetés végett.</p>
<p>Ez idők óta Debreczen a reformátusok Jeruzsáleme lett s a
magyarországi tudományosság középpontja.</p>
<p>1564-ben borzasztóan leégett, még pedig két izben; másodizben a
híres Szent András temploma is elhamvadt, mely nem rég cserélte fel
a keresztet a kakassal; nagy emphasissal jegyezvén meg felőle a
krónika: hogy a «kakas, mely sok év óta hőségben, hidegben, szelek
dühöngési között álomtalanúl, nappal úgy, mint éjjel, éhgyomorral,
mindenfelé vigyázva, a tűz lángjait tovább nem állhatván,
akaratlanúl lerepülni, leszállani, megszokott helyet elhagyni
hényszerűlt, ennyi vészen elbúsulva, végtelen fájdalomtól
elnémúlva, a torony hegyérőli leugrása közben, kitört nyakkal esvén
a földre, nem kedvezvén saját életének, hű lelkét kiadta, stb.»
(Latin szerkezetből fordítva.)</p>
<p>Ugyanekkor órák és harangok is elpusztultak.</p>
<p>Csak 1628-ban épült fel újra teljesen az elhamvadt Szent
András-templom, melynek nevét ekkorig a kálvinista világ is
megtartotta, s nov. 26-án pro æterna memoria följegyezteték, hogy
Bochio János bírósága alatt az egész város örvendezései között
Kassa, Tarczal, Ecsed, Zilah, Bátor, Nánás s több máshonnan jött
lelkipásztorok <span class="pagenum"><a name="Page_112" id="Page_112">-112-</a></span> jelenlétében versek, éneklések, szent
beszédek, imádságok közben, úri szent vacsora kiosztása után –
elhagyatván régi nevezete – a «mindenható Istennek» ajánltatván,
felszenteltetett.</p>
<p>Egy poros, hetivásáros napon szokás szerint ki volt tűzve a
debreczeni városház kapuja fölé a pallost viselő kéz, annak
hírmondójáúl, hogy a nemes tanács e napon törvényt tart elevenek és
halottak fölött.</p>
<p>Erős napok járnak! A külső tanács jónak látta a végrehajtó
hatalmat egészen bíró uramra ruházni, jegyzőkönyvbe iktatván, hogy
«mivel az úr Isten a hadakat rajtunk hozta, szabadságunkkal úgy, a
mint kellene, nem élhetünk, minthogy mintegy táborban, sőt
ugyanabban vagyunk; a mi előadja magát, tegyen törvényt felőle bíró
uram».</p>
<p>Első bíró uram, nemes Bachio János, ezen megtiszteltetésre
mindjárt megbetegedett, s mint a kenő asszony jövendölé, aligha
szándékozik az idők jobbra fordultáig elhagyni a házat; az egész
nagy teher nemzetes Keresztszegi Illés, második bíró uramra
maradt.</p>
<p>Még ez fiatal, harminczon alul lévő ember volt; második bírónak
azért választatott meg, hogy a hol zűrzavaros provincia akad, oda ő
küldessék; sok volt benne a tűz, még nem törte meg az élet, épen
ilyen viszontagságos időkbe való ember volt.</p>
<p>De féltek is tőle és tisztelték nagyon; a tanácsban is, ha csak
rá nézett valakire, annak elmúlt a beszélő kedve; künn a piaczon
pedig csak úgy oszlott előtte a vásár, s a szegény halandó, a ki
szeme elé kerűlt, azt se tudta, melyik lábára álljon, ha
megszólítá.</p>
<p>A piacz tele van adó-vevő néppel, mert azért, hogy a
tanácsházban az ország sorsát döntik, az embernek csak jól esik a
fonatos, meg a szaladós; s hogy az idők viszontagságai a város
étvágyát le nem hangolták, arról tanúskodik az a hosszú sor
szalonnás sátor, a melyben délig egy fia kolbász nem fog maradni.
<span class="pagenum"><a name="Page_113" id="Page_113">-113-</a></span></p>
<p>Egy pár kofa szokás szerint összenyelvel, tanodai diákok
interveniálnak, egy kis csete-paté, egy pár bevert orr támad;
mindezt kedélyesen nézik a kapúból a darabontok, gondolván, hogy
nincs olyan veszekedés, a mely magától el nem múlnék.</p>
<p>A tisztelt publikumot az érdekli legerősebben az egész ülésből,
hogy lesz-e akasztás?</p>
<p>A porkoláb meghitt ismerőseinek kitalálta vakkantani, hogy
«Lengyel»-ért küldtek. Az a Lengyel a bakó. Vajjon égetni,
seprüzni, vagy karóba húzni visznek-e valakit?</p>
<p>Még bizalmasabb emberei előtt azt is kimondta a porkoláb, hogy
Igyártó uramat a Csapó-utczából vasraverve zárták el a «kettős
ajtajú» tömlöczbe.</p>
<p>Igyártó uram pedig tekintélyes polgár, a külső tanács elnöke, s
a városi fegyveres felkelőknek hivatalával együttjárólag vezetője,
ki csak nem rég jött haza Székelyhida alól. Vajjon mit véthetett
szegény? Másodbíró uram egyenes parancsára záratott be.</p>
<p>Ebből majd nagy lárma lesz! A tanácsteremben a zöld asztal
mellett ott ül már tizenegy tanácsos, a tizenkettedik helye üres;
az a fogságra vetteté.</p>
<p>A hosszú tanácsterem boltozatáról égő lámpa függ le, inkább ősi
szokásból, mint világosság terjesztésért, mert hiszen délelőtt az
idő. A falakon a város kegyes patronusainak arczképei vannak sorba
felaggatva; legelől Enyingi Török Bálint, mellette János fia,
azután Mélius Péter, a kedvencz lelkipásztor, kinek sírhalmán a
legnagyobb kő emeltetett, a mi Debreczenben megkapható; a daliás
Báthory Gábor, a kinek festett képe is oly szép, hogy mikor asszony
személyt kell törvényben esketni, mindig szólongatni kell, hogy ne
bámúljon arra a képre; azután a dicső Bethlen Gábor arczképe, kire
nem lehet könnyes szem nélkül tekinteni. A legújabb kép pedig
Rákóczi Györgyöt és nejét Lorántfi Susánnát ábrázolja, kik
mindketten nagy jóltevői a városnak és szent ekklézsiának.</p>
<p>Nem kevésbé érdemteljes személyek azok, a kik eleven
<span class="pagenum"><a name="Page_114" id="Page_114">-114-</a></span> alakban az asztalnál ülnek: Ferenczy
János, Guthi József, Fodor Jónás, Komáromi Péter, Hadházi László és
a többi, a kiknek a nevei nem fognak olyan gyakorta előfordúlni, de
a kik azért mind érdemes, vótummal és consultatióval bíró
tanácsosok, tehát a kiket azért nem szükség megvetnünk.</p>
<p>A mint a városház tornyában az óra a kilenczet elütötte, abban a
perczben megnyilt a mellékterem tölgyfa ajtaja s belépett rajta
nemzetes Keresztszegi Illés uram; saját maga hozva hóna alatt a
szükséges irományokat, s a mint az elnöki székhez ért, a mint az
irományokat letette az asztalra, mindnyájan felkelének, de nem
azért, hogy neki jó reggelt kivánjanak, hanem hogy vele együtt
rázendítsék a szent éneket, mely nélkül tanácsülést meg nem kezdtek
akkor:</p>
<div class="poem">
<div class="stanza"><span class="i0">«Jővel szent Lélek úr
Isten!<br></span> <span class="i0">Töltsd bé lelkeinket
épen<br></span> <span class="i0">Mennyei szent
ajándékkal,<br></span> <span class="i0">Szívbeli jó
tudománynyal.»<br></span></div>
</div>
<p>Az ének alatt ráérünk Keresztszegi arczát és termetét megitélni.
Szokottnál magasabb, erőteljes férfi, kinek mutatóújja alatt
behorpadt a jegyzőkönyv táblája. Hosszú fekete haja, csigákba
csavarintva, lepi el széles vállait, magas, domború homlokáról
ezüst körfésűvel lévén hátrafelé simítva; homlokán egyetlen redő
sincs még, de a két vastag fekete szemöldök mégis haragos
tekintetet ad annak, a mit a halavány, simára borotvált arcz sem
szelidít, s a szokatlan hosszú, kétfelé elnyuló bajusz pedig épen
félelmessé teszen. Nagy része van e kifejezésben a kétfelé váló
csontos állnak, s a kemény, égető tekintetű fekete szemeknek,
melyek még a Veni Sancte alatt is oly hatást gyakorolnak a
jelenlevőkre, hogy némelyiknek torkán akad a hang.</p>
<p>Az ének után biró uram erős, mély hangon e szókat mondja:
<span class="pagenum"><a name="Page_115" id="Page_115">-115-</a></span></p>
<p>«A mi segedelmünk jőjön az Úrtól.»</p>
<p>S azzal int, hogy üljenek le.</p>
<p>Mindnyájan leülnek; csak Guthi József tanácsos marad állva, a
legbecsületesebb férfiak egyike Debreczenben, mindennemű erények
birtokosa, a mikbe csak a vitézség nincsen befoglalva. Pedig ha az
ember így ránéz, azt hinné, hogy ő az a híres Csukat Pál, a ki a
török bajvívót saját öklével megpofozta – már tudniillik a török
öklével; – oly szörnyű termete, vállai, széles melle, három sor
ezüstgombbal, s kövér, piros orczája, kifordult tokával sima állán
alul; két bajuszvége hegyesen felfelé kenve, a századot látszik
híni sorompóba – és mégis valahányszor a biró szemeire tekint,
mindannyiszor elfelejti oratiója elejét, s csakis az által sikerül
szóhoz jutnia, hogy elvégre tekintetét nagytiszteletű Mélius uram
rámában álló képéhez emeli, mintha azt interpellálná e
szavakkal:</p>
<p>– Nemzetes másodbiró uram, előttünk itt egy üres szék
vagyon.</p>
<p>– Én is úgy látom, felelt rá lakonice a biró.</p>
<p>– Miért vagyon e szék üresen?</p>
<p>– Miért nem tetszett ráülni?</p>
<p>E humoristikus válasz annyira kivette a kerékvágásból Guthi
József uramat, hogy e mondásra – re infecta – leült a helyére.</p>
<p>Azonban helyette felpattant az üres szék mellett ülő tanácsos,
nemes Fekete István uram, s öklével maga elé ütvén, kissé borizű
hangon egyenesen a dolog velejére indult, mondván:</p>
<p>– Miért nem ül közöttünk Igyártó Mihály uram? Miért fogatta el
kegyelmed? Miért záratta a kettős ajtajú tömlöczbe?</p>
<p>A biró igen csendes, nyugodt hangon válaszolt.</p>
<p>– Nemes tanács! Igenis, én zárattam be Igyártó uramat; hanem ez
olyan ügy, a mivel nem szabad kezdenünk a tanácskozást. Először
azért nem, mert extra seriem <span class="pagenum"><a name="Page_116" id="Page_116">-116-</a></span> esik; másodszor azért
nem, mert ha mi e kérdés felett egymás közt összezördülünk, akkor
hogy itélhessünk majd higgadt lélekkel a közönséget érdeklő
ügyekben. Első a közönség, aztán a tanács. A legutolsó koldus
dolgát is elébb kell elintéznünk, míg a tanácsbeliek ügyeire
kerülne a sor. Tessék odáig türelemmel lenni.</p>
<p>E szavakra az egész tanács szépen elcsendesült. Biró uramnak ime
igaza van. Az elfogott tanácsos ügye marad az ülés végére.</p>
<p>Biró uram, az elcsendesülés után, kibontá magával hozott aktáit;
az irásban foglalt tudósításokat felolvasá a tanács előtt.</p>
<p>Primo. A felséges fejedelemtől megérkeztek egynémely czéhek
«okos levelei»; azok jegyzőkönyvbe tétetnek.</p>
<p>Secundo. Erdélyi országgyülésre két követet küld a város, azok
már elutaztak, járjanak szerencsével.</p>
<p>Tertio. Németországi akadémiákra kiküldött hittanuló ifjak után
pénzt kell küldeni. Istennek tetsző dolog. Küldessék a pénz
aranyakban, tallérokban és polturákban.</p>
<p>Quarto. A budai nagyvezér két kocsislegényt kér, a kik az ő
ostoba kocsisait magyarosan hajtani tanítsák. Küldessék neki.
Tanuljanak valamit a magyartól.</p>
<p>Quinto. A mátai elhagyott puszta, melyet Mustafa bég, mostan
Teffter Tihaja magáénak tartott, a török biró, szolnoki kadi által,
Keresztszegi uram sürgetéseire hatvan tanú vallatása után Debreczen
városának visszaitéltetett. Szép a töröktől, hogy ilyen kétséges
pörben a magyarnak adott igazat, nem a hite és nemzetbeliének. De a
biró uram is dicséretet érdemel, a miért ezt kieszközölte.</p>
<p>Mind a kadi, mind a nagyvezér itéletei e pörben a város
levéltárába tétetnek, s a másodbiró iránti elismerés jegyzőkönyvbe
tétetik ugyanazon Fekete István uram által, a ki az utolsó ügyben
legkeserűbben fog ellene harczolni.</p>
<p>Ezek után, rendre következvén, a város syndicusa, nemzetes Tóth
Jónás uram előadá, miszerint Aranyos Márton uram feleségét és
hajadon leányát mult vasárnap <span class="pagenum"><a name="Page_117" id="Page_117">-117-</a></span> istenitisztelet
alkalmával olyan ruhában látták a szentegyházban palam et publice
megjelenni, melynek dereka elől ki volt vágva, úgy hogy
mindkettőjüknek vállaik kilátszának belőle.</p>
<p>Ez előadásra az összes tanács nemes indignatiója tört ki:</p>
<p>– Hivassék elő Aranyos Márton! szólt biró uram, mire a legifjabb
tanácsos fölkelt, s két darabant kiséretében beállíttatá a
vádlottat, ki közönséges viseletű polgár ember volt, tisztességesen
kékbe öltözve. Nagyon szégyenlette magát a jámbor a tanács
előtt.</p>
<p>– Hát kegyelmed nem átallja magát olyan bolonddá tenni, szólt
hozzá atyai feddő hangon biró uram, hogy feleségéből és leányából
maskarát csináljon, s még őket a templomba küldje, Isten
csudájára?</p>
<p>– Feddjenek meg, érdemes tanács uraimék, szólt töredelmes hangon
a pirongatott, én vagyok a hibás. A Mitri görög Bécsbe utazván,
minthogy az asszonycseléd nagyon tribulált már rajtam, hogy
hozatnék nekik valami olyast, a mi még e városban senkinek sincsen,
rábíztam, hogy hozzon hát nekik valami szép nevezetes ruhát, a
miben megnézzék őket. Hozott is a lélekáldotta; azt mondta, hogy
Bécsben ezt széltére viselik; tetszik tudni, én szabó nem vagyok,
nem értek a ruhaviseléshez, de csak mégis huzódoztam biz én, mikor
a fehérnép felvevé előttem azokat a kantusokat, s láttam, hogy
milyen nagy hiányosság van rajtuk onnét felül! Váltig is
protestáltam, hogy lehetetlen, miképen e helyett még valami tarka
kendő ne takartassék a vállakra, de Mitri görög mind azt állítá,
hogy csak azon módon puczéron hordják azt a bécsi dámák is mind,
még a herczegasszonyok is; a hajukat pedig behányják liszttel
hozzá; de ez már mégis el nem hivődött. Így menének ki az utczára
az én asszonycselédeim; a mit én nekik előre megmondék, hogy az
lesz belőle, botránykozás lesz belőle, biróság lesz belőle. Már
most büntessenek kegyelmetek tetszésük szerint, hibás vagyok; csak
az asszonycselédet kiméljék. <span class="pagenum"><a name="Page_118" id="Page_118">-118-</a></span></p>
<p>– Kegyelmed nagy ostobaságot követett el, szólt biró uram
szigorúan; a nemzet megtartója a tiszta erkölcs és az ősi szokás;
kegyelmed vétett mind a kettő ellen, mert viseletet hozott a
városba, mely a szeméremmel ellenkezik s idegen bőrt ád ránk
tulajdon hazánkban. A mi asszonyaink keblének fehérségét nem azért
teremté Isten, hogy azzal kérkedjenek, hanem hogy az alatt
virtusaikat őrizgessék. Van mi nekünk becsületes viseletünk, a
kinek módja van hozzá, kifűzheti gyöngysorokkal; himet varrhat rá
kófiummal, megrakhatja arany, ezüst sujtással két oldalra; úri
hölgyek, fejedelemnők viselik azt; nézze meg bár kegyelmed ő
nagysága Lorántfy Susánna fejedelemasszony képét a rámában, nem
találja-e, hogy ősi viseletünk fejedelmi tekintetet ád neki?
micsoda ördög sugallja azt az asszonynépnek, hogy idegen után
kapkodjon? Nem kegyelmed bűnös, hanem az asszonyok. Ismerem ezt a
nácziót. Mindig az idegenen kapnak s új erkölcsöket igyekeznek
hozni a közönségbe. De tapasztalni fogják, hogy mi ez igyekezetet
meg fogjuk tudni törni. Kegyelmed e bolondságért fizet a városi
betegek házának tizenkét magyar forintot birságul; leánya, minthogy
még hajadon, nehogy a büntetésben becsületének kárát vallja, arra
itéltetik, hogy egy esztendeig a szülői házat elhagynia ne legyen
szabad. Felesége azonban három vasárnap egymás után a
templomajtóban ekklézsiát fog követni azon botránykozásért, melyet
ime okozott. Fizethet kegyelmed s azzal menjen Istennek szent
hirével.</p>
<p>Aranyos uram, mint ki attól félt, hogy a fejét levágják,
könnyebbült szívvel vonta elő erszényét, lefizetvén belőle a
tizenkét forintot, a többiekre nézve azt mondá, hogy ők keresték,
jól esett nékiek. Nyilván jól esett neki, hogy leányán semmi
nyilvánvaló kiczégérezés ezért nem történt, ámbár annak nagy
büntetés lesz, ha egy esztendeig nem szomszédolhat.</p>
<p>Ez itélet is a tanács határozatai közé tétetett, jövendő
szabályképen. <span class="pagenum"><a name="Page_119" id="Page_119">-119-</a></span></p>
<p>– A mi pedig Mitri görögöt illeti, erre nézve az határoztassék,
hogy a mint a városba bévett tizenkét görög közül egy deficiál,
annak helye más göröggel be ne ültettessék; inkább veszítse a város
azt a pénzt, a mit ők a lakási engedelemért fizetni szoktak.</p>
<p>Ez is kegyetlenül a törvénybe iktattassék.</p>
<p>E közben sarkantyús lépések s kardcsörtetés hangzának a
tanácsterem ajtója előtt, s midőn az felnyittatott, egy sugár,
délczeg fiatal lovag lépett be azon, a hajduvezérek akkori
egyenruhájában, világoskék aranyzsinoros dolmányban, melyre kurta
pánczéling volt felöltve, aranycsillagocskákkal; halhátú sisakját
nagy kerecsentollal kezében tartá, valamint másik kezében lehúzott
vaskeztyűit.</p>
<p>Fiatal, szabályos arcz volt; erdélyi viselet szerint üstöke
homlokára csavarintva, s fürtös haja, mely szőke volt, mint selyem,
gazdagon omlott vállaira. Egész viseletéből meglátszott az úr, az
előkelő körök ifja, ki fejedelmi udvaroknál tanulta meg, hogyan
kell a fejét magasan hordani – közrendű emberek előtt.</p>
<p>Keresztszegi uram felállt előtte s fele útjáig eléje ment; ott
az úrias hátratartással eléje nyujtott kezet férfiasan megszorítá,
s a jövevényt e szavakkal mutatá be az érdemes tanácsnak:</p>
<p>– Ő nagyságának alvezére, Albisi Zólyomi Dávid uram ő
kegyelme!</p>
<p>Mire a tanács tiszteletteljesen felállt és meghajtá magát.</p>
<p>Hanem azután, mikor biró uram kézen fogva a lovagot, az üresen
álló székhez vezeté, a honnan Igyártó uram hiányzik s oda, nyájasan
kinálkozva, leültette maga mellé, már akkor Káva János uram
türelmének csakugyan vége szakadt.</p>
<p>Káva János uram város fürmendére volt, s ilyenformán
megilletőnek vélte, hogy ő intézze ezen kérdést biró uramhoz:
<span class="pagenum"><a name="Page_120" id="Page_120">-120-</a></span></p>
<p>– Avagy és valjontén nem volnának-e nekünk olyan statutumaink,
melyek megtiltják katonarendbelinek a tanács üléseiben résztvehetni
és székkel bírni?</p>
<p>A most érkezett lovag ezen nagyon nem nyájas észrevételre
kezdett feszengeni helyén, mint a ki szeretné mindjárt Brennust
játszani a kivont karddal; hanem biró uram megnyugtatá őt,
csendesítőleg intve fél kezével, s egyszersmind megfelelve syndicus
uramnak:</p>
<p>– Bölcsen tudom, mi vagyon a statutumokban; hanem tessék csak
felütni a jegyzőkönyvet, de dato trigesima prima Augusti, anno
Domini 1606-ról, ott majd meg tetszik találni a tanácsnak azon
decretumát, hogy a midőn katonai ügyekről forog fenn kérdés, öt
vagy hat hadnagy köztünk lehessen «törvényben».</p>
<p>Ez volt az, a mitől legjobban fáztak a körültekintő urak.
Ketten-hárman süvegeik után kezdének nyúlni; ősi szokás lévén, hogy
ha a tanácskozás vagy zajossá talált lenni, vagy oda nem tartozó
idegen elemek vegyültek a terembe, vagy ha a leszavazott kisebbség
fel akarta forgatni a többség határozatát, olyankor a tanácstagok
föltették fejükre a süveget, e szóval: «most már nem tanácsház,
hanem kocsma», s a mi azontúl történt, az megszünt hivatalos
színnel bírni.</p>
<p>– A ki süvegét felteszi, votumát veszti! szólt szárazon
Keresztszegi uram, ki nagyon is bizonyos volt arról, hogy nézetei
többséggel birnak a tanácsban. Most már, ha kivánják kegyelmetek,
elővehetjük Igyártó Mihály uram ügyét.</p>
<p>– Most már! dohogott süvege mellől Káva uram; minekutána a
fejedelem hadnagya itt ül közöttünk, a kit kénytelenek vagyunk
respectálni. Az pedig még elébb bebizonyítandó volna, hogy vajjon
katonai ügy-e Igyártó uram dolga, vagy sem?</p>
<p>– A ki fegyverrel ment a táborba, s onnan fegyverrel megszökött,
sőt még a többi bandéristákat is hazajövetelre izgatta.
<span class="pagenum"><a name="Page_121" id="Page_121">-121-</a></span></p>
<p>– Mi nem küldtük a bandériumot a táborba azért, hogy ellenség
elé állítsák, csupán az élelmi szerek őrizete és kisérgetése
végett; a mint őket csatára akarták tenni, szabadok voltak a
hazajövetellel.</p>
<p>– De ők azt nem tették; Igyártó egyedül jött haza.</p>
<p>– Nem tették, mert féltek a hadi regulától; de Igyártó uram
példát adott mindenkinek, hogy mikor a vezérek törvénytelenséget
kivánnak, akkor nekik ellent kell mondani.</p>
<p>– No az ugyan szép lenne! kiálta közbe boszus nevetéssel Zólyomi
Dávid.</p>
<p>– Meddő vitatkozás ez! szólt kategorikus hangon Keresztszegi.
Ellenség előtt állunk, akkor katonatörvény határoz. Köszönjük meg,
hogy Igyártó uramat mixta commissio itélheti el; mert bizony
mondom, ha hadi törvényszék elé állítják, akkor gonoszabb sorsa
lesz. Hozzák fel a rabot.</p>
<p>A porkoláb és négy darabant sietett a vádlottért, kit nehány
percz mulva a tanács elé kisértek.</p>
<p>Igyártó uram kisded termetű, szelid felemás képű ember volt;
arczán azt a sajátságos bátorság kifejezését viselve, melyet újabb
időkben politikai bátorságnak neveznek. Nem a csaták hős
elszántsága ez, hanem azzal igen közel testvér, a békehirdetés
merészsége háború idején.</p>
<p>A kisded férfi kezei és lábai, nagyobb mutogatás kedveért, még
meg is voltak lánczolva; pedig bizony különben sem futott volna ő
sehová.</p>
<p>– Igyártó Mihály! szólt hozzá Keresztszegi kemény, szigorú
hangon, kegyelmed azzal vádoltatik, hogy a tábort engedetlenül
elhagyta, s a bandériumot is hasonló tettre biztatta. Ezért
állíttatott elénk, hogy adja elő okait, miért cselekedte ezt;
mentse magát, ha tudja; ha nem mentheti, viselje itéletét.</p>
<p>Igyártó végig mosolygott előtte ülő tiszttársain, mintha
különösnek tartaná, hogy azok most ő fölötte törvényt tartanak.
Azután bátran, szilárdul szemébe nézett az elnöknek, s szólt, mint
következik: <span class="pagenum"><a name="Page_122" id="Page_122">-122-</a></span></p>
<p>– Nemzetes másodbiró uram! tudjuk azt nagyon jól mind a ketten,
hogy nem az én vétkemről, vagy a kegyelmed haragjáról van most szó,
hanem városunk lételéről, vagy nem lételéről. Nem vagyok én az a
csunya gyáva ember, a ki elszalad a csatarendből, mivel hogy a
bőrét félti; nem is érdemlem meg, hogy miattam azt mondják
városunkról, a mit annyiszor hánynak elénk a délczeg hajdú
szomszédok: «Ti debreczeniek nem törődtök az ország bajával, ti
nektek csak arra van gondotok, hogy jó nagy hasat neveljetek, ti
nem segítitek sem a császárt, sem a fejedelmet; akármelyik győz, az
ti nektek mindegy, csak ti jól legyetek lakva; nem is hiszszük,
hogy ti is Árpáddal jöttetek volna ki; a tatárok felejtettek itt
benneteket; azokból lettetek». Nemde, nem kegyelmed mondott-e
ilyeneket szemünkbe, kegyelmes Zólyomi Dávid uram?</p>
<p>– Né! Még ő fog perbe engem! kiálta fel, levett sisakjára ütve a
lovag, gúnyosan.</p>
<p>– A vádat sokszor és régen halljuk már: «Debreczen nem vesz
részt a háborúban». Igaz; de nem azért, mintha Debreczen fiainak
öklében nem jól állna a kard, hanem azért, mert a hadba elegyedés
Debreczen missiójával homlokegyenest ellenkezik. Micsoda Debreczen
az országra nézve azon a ponton, a hol áll? Egy olyan szerencsés
neutrale terrenum, mely minden hadjáráson kívül esik. Elég messze
van Bécstől és Budától, hogy sem a basák, sem a jezsuiták által ne
háborgattassék. Ez Istentől megáldott helyzetében kisded
köztársaságunk a jólét árnyéka alatt asylumul szolgál a hazai
tudományoknak; Rómája, Jeruzsáleme a tisztított hitvallásnak, hol
az üldözött menedéket talál, hol a szegény lelki és testi
táplálékot nyer, hol az Úr templomának legerősebb kősziklája
fekszik. Bölcs elődeink mindenha jól ismerték csekély, de hatalmas
köztársaságunk becsét az egész magyar hazára nézve, s megeléglettek
azzal a dicsőséggel, hogy a lelkiekben «erős várunk»-nak
neveztessék városunk; nem óhajtottak <span class="pagenum"><a name="Page_123" id="Page_123">-123-</a></span> annak harczi
nevezetességet szerezni, mint kijutott szegény Kassának és
Eperjesnek. De ha akartak volna is ilyesmit, módjukban lehetett-e
az? Kegyelmed, Albisi Zólyomi Dávid uram, katona-ember:
megitélheti, mit csinálna akkor, ha Debreczent ostromló ellenségtől
kellene védelmezni? Egy várost, melynek két mérföld a kerülete, s
nincs egyebe a betöviskelt ároknál, s tizenkét sárból és fából
épült galambdúcz-forma őrtoronynál, melynek nádfedelű házait a
legelső bedobott tüzes galacsin porig égetheti, mely körül
mérföldekre nincs egy hegy, nincs egy folyó, a minek a hadsereg
neki vethesse a hátát, melyet minden oldalról megkerülhet,
elzárhat, körülfoghat az ellenség, melyben negyvenezer lélek lakik,
a kiket, ha az utak elzáratnak, két hét alatt ki lehet éheztetni.
És ezzel a várossal akarnak kegyelmetek háborút viseltetni? Nem
cselekesznek-e kegyelmetek akkor épen ellenkezőt bölcs
országnagyjaink kijelentett szándokával? Nem fogják-e fel
kegyelmetek dicső emlékű Török Bálint atyánk óhajtását, ki e nagy
várost egészben reformálta? Nem látják-e, hogy fejedelmeink ide
küldözék alapítványaikat, nem sánczok és várfalak, hanem iskolák és
templomok építése végett; nagy hadvezetőink az elfoglalt ágyukból
harangokat öntettek, azokat ajándékozák a mi városunknak, s most mi
e harangokat újra ágyúknak öntessük-e s arczul verjük, a mit ők
bölcsen elintéztek?</p>
<p>Zólyomi Dávid türelmetlenül kezdett zörögni kardjával az asztal
alatt.</p>
<p>– Nagyon jól értem kegyelmed haragját, Albisi Zólyomi Dávid
uram; s azt is hallottam kegyelmedtől szemrehányásképen, hogy
Debreczen két oldalra sántikál; a németnek is ad harácsot, meg a
magyarnak is. Igaz, uram, hogy megvan e szomorú helyzetünk, de a mi
bajunk az, nem a kegyelmeteké; akármennyi eleséget, szénát,
gabonát, marhát, lisztet és szekeret parancsolnak kegyelmetek
tőlünk, azt mi mindig bőven kiszolgáltatjuk. Mit aggat
kegyelmeteknek az, ha másfelől a szatmári, nagykállói, <span class="pagenum"><a name="Page_124" id="Page_124">-124-</a></span>
székelyhidi német generálisok is megsarczolnak bennünket, meg a
nagyváradi és szolnoki basákat is keservesen tápláljuk? Kedvesebb
lenne kegyelmetekre nézve, ha emezeknek ellenállnánk, le hagynánk
perzseltetni városunkat tőből, s akkor aztán kegyelmetek sem
találnának nálunk vigasztalást? Nem sokkal bölcsebb volt-e tőlünk
mindenha, hogy fegyver és erőszak helyett védtük magunkat szép
szóval és keserű fizetéssel?</p>
<p>… Legbölcsebb hadvezetőink nem kivánták soha Debreczent a had
furiáinak kitenni s megőrizték az által városunkat kerített falak,
pattantyús sánczok nélkül. Városunk ereje látszatos gyengeségében
feküdt. Respectálták ezt a németek, megbecsülték a törökök, kóbor
kurucz, labancz, tatár pedig nem mert belekapczáskodni. Miért
akarja most Debreczen városa eddigi bölcseségét megváltoztatni?
miért akar, mint egy hadviselő hatalmasság, neutralitásából
kilépni? Azért küldték-e a tudományok megszerzésére szánt
fiatalságot városunkba, hogy mi ezt mészárszékre hordjuk? Azért
építették-e városunkba a nagy templomokat, kollégiumokat, hogy mi
azokat leégettessük? Mivé leszünk, ha a harcz koczkája fordul? A
vezérek tanácsában nincs az, hogy Debreczen városát védelmezzék;
ők, ha előremennek, ha hátrahuzódnak, bennünket itt hagynak, s
akkor ki védelmezi meg a várost?</p>
<p>Zólyomi Dávid látva, hogy a szónok erősen belejött a beszédbe,
eléje vágott.</p>
<p>– Hallottam ám én már ezeket mind kegyelmedtől egyszer, Igyártó
uram. Ezen módon mondta el kegyelmed a debreczeni fegyveres ifjuság
előtt mindezt, kinn a tiszafüredi töltésnél; s nagy jó szerencséje,
hogy ott nem kaphattuk, mert bizony mondom, nem állana kegyelmed
mostanság itt a debreczeni érdemes tanács előtt. A ki tábori
szolgálatra adja magát, az katona, annak semmi okoskodni valója
nincs, annak a vezér szavait méregetni, a harcz kimenetelén
tanakodni nem szabad. Kegyelmed <span class="pagenum"><a name="Page_125" id="Page_125">-125-</a></span> nagyot vétett a hadi
regula ellen, midőn a tábort elhagyá s küldött társait is
hazajövetelre nógatta. Ennek a büntetése katonai törvények szerint
halál. És valóban nagy kegyelem történik a vezér urak részéről
kegyelmeddel, a midőn megengedtetik, hogy magát nem a hadi tanács,
hanem a városi magistratus előtt védelmezze: a helyett, hogy mint
katona, katona-módon fenyíttetnék meg.</p>
<p>– De én nem voltam katona.</p>
<p>– Nem volt kegyelmed hadnagya a debreczeni bandériumnak?</p>
<p>– Azon bandérium csak a társzekerek kiséretére s a vezérek
beneventatiójára volt kiküldetve. Csupán szolgálattétel, de nem
hadakozás volt lelkére bízva.</p>
<p>– Karddal jött-e kegyelmed, vagy ostorral a táborba?</p>
<p>– Igen is, karddal szoktunk a tanácskozásba és
tisztességtételekre is megjelenni.</p>
<p>– De a tábor nem tanácsterem és nem úrnapi parádé; a vezérek
Debreczen város bandériumát méltán segítő csapatnak tekintették,
így is akarták felhasználni, s ebbe a vitéz legénység önmaga is
egytől-egyig beleegyezett.</p>
<p>– Csak én elleneztem, és ellene mondok most is. Minden csepp
vér, melyet Debreczen város népe a csatában kiont, özönvíz gyanánt
ront vissza városunkra; minden kanócz, melylyel egy muskétát
Debreczenből elsütnek, égés, pusztulás az egész városra. Azért nem
tagadom, és újra ismétlem, hogy rosszaltam és rosszalom a mi
fegyvereseinknek csatába vitelét. Ravaszságnak nyilvánítom
másodbiró uram részéről, hogy fegyvereseket küldött a táborba,
parádé színe alatt, míg jól tudta, hogy azokat háborúba is fogják
használni, s vissza nem eresztik, s azért minden gonoszt, a mit e
lépés maga után fog hozni, az ő fejére visszahárítok.</p>
<p>Keresztszegi uram megbillenté fejét, s azzal inte a porkolábnak,
hogy vigye át a vádlottat a másik szobába, míg a tanács törvényt
fog tartani fölötte. <span class="pagenum"><a name="Page_126" id="Page_126">-126-</a></span></p>
<p>– Nincs kegyelmednek semmi szava többé saját mentségére?</p>
<p>– Saját mentségemre nincs, mások vádlására van.</p>
<p>– Vezettessék el.</p>
<p>A rab eltávozta után a tanács érdemes tagjainak arczulatáról
jósolható volt, hogy itt most viharos jelenet fog következni; a
tanácstagok, egy-kettő kivételével, mind nagyon örömest fogták
volna Igyártó uramnak pártját, szavainak igazságától nemcsak
meggyőzve, de meg is hatva lévén.</p>
<p>Hanem ez előre várhatott zajos összekapásnak Keresztszegi valami
furfangos úton metszette keresztül az inát; azt a kérdést
terjesztvén legelébb is az érdemes tanács elé:</p>
<p>– Kivánják-e kegyelmetek az előttünk fenforgó esetet saját
közönséges statutumaink szerint, tulajdon törvényszékünk előtt
megitéltetni, vagy pedig – terhesnek találván az itéletmondást egy
hűséges társunk felett, el akarják a biráskodás szomorú tisztét
magunkról fordítni, s ezt inkább a hadi törvényszékre bízzák?</p>
<p>Syndikus uram észrevette a kelepczét s felugrott, hogy majd mond
valamit, de biró uram leültette, hogy várjon csak még, a míg
felszólíttatik.</p>
<p>– A vezér urak, tudván és respectálván városunk azon jogait,
hogy «jure gladii» még a főben járó ügyek felett is saját
törvényhatóságai által határoz: megengedék és ránk bízák, hogy
Igyártó uram esetét itt pertraktáljuk és saját törvényeinket
olvassuk fejére. A mit ha tenni elmulasztanánk, Igyártó uram vallja
kárát, mert azon esetben azért van itt Albisi Zólyomi Dávid uram ő
kegyelmessége, hatvannégy lovas hajdúval, hogy Igyártó uramat
rögtön megfogatván, a táborba visszakisértesse, s ott aztán katonai
regula szerint, hadi törvény elé adja, a melynek előrelátható
kimenetele az, hogy Igyártó uram puskavége elé állíttatik. – Most
tessék már elmondani, hogy mit akart syndikus uram? <span class="pagenum"><a name="Page_127" id="Page_127">-127-</a></span></p>
<p>Syndikus uram azt felelte, hogy nem akart semmit mondani.</p>
<p>– Tessék hozzá szólani tanácsos uraiméknak, akarnak-e ez ügyben
itélni?</p>
<p>Mély hallgatás. Egy szót sem szól senki.</p>
<p>– Qui tacent, consentiunt. A hallgatás helyeslés. Üsse fel
protonotarius uram a nemes város statutumainak könyvét, pagina 72,
és olvassa el, a capite a mi következik.</p>
<p>A főjegyző vonakodás nélkül engedelmeskedett, s felnyitva a nagy
rézkapcsokkal lelánczolt kutyabőrös könyvet, megtalálta benne a
kívánt paginát, s az erre írt megveresedett sorokból ezeket olvasá
fel:</p>
<p>«Ha ki peniglen a thábort engödelöm nélkül elhagyná avagy
másokat is elszökésre csábítana, avagy fegyverét az csata előtt
eldobván, elrejtőznék, avagy lefeküdvén, magát halottnak tettetné,
avagy vezéreit cserben hagyná; – annak háza mind porig
demoleáltassék, lábas marhája kiirtassék, ő maga számkivettessék az
város határából. Ha ki az ő familiája közül őtet követni kívánná,
annak elmenetele ne gátoltassék».</p>
<p>– Ime, érdemes tanács, ez a mi törvényünk. Hasonlítsák
kegyelmetek ezzel össze a katonai regulákat, s akkor vegyék
fontolóra, vajjon ellenséges indulattal cselekedtem-e én Igyártó
uram ellenében, a midőn megtudván az ő hazatértét, őt vasra
verettem, s a kétajtajú börtönbe zárattam, mert ha ezt nem teszem,
ez éjjel az ellene küldött hajdúság, őt házánál megfogván és
megkötözvén, a táborba visszavitte volna; míg Debreczen városának
börtönében egy hajaszálát sem görbítheté meg annak még a fejedelem
sem. Esetét tagadni nem tudja; s ilyenformán, ha mi itéljük el,
háza tüzét, ha a táborban itélik el, élete világát fogják kioltani.
Én ugyan sajnálom azt a szép, sárga házat a Csapó-utczában, de
Igyártó uram fejét még jobban sajnálom. Tessék itéletet
mondani.</p>
<p>Mindenki mélyen hallgatott. <span class="pagenum"><a name="Page_128" id="Page_128">-128-</a></span></p>
<p>– Helyesli-e az érdemes tanács a felolvasott törvénynek a
vádlott fejére kimondatását?</p>
<p>Mindenki mélyen hallgatott.</p>
<p>– Én tehát, a hallgatást helyeslésnek véve, birói tisztemnél
fogva kötelességemnek tartom ez eset fölött kimondani az itéletet.
Porkoláb hozza elő a rabot! Protonotárius úr, jegyezze az
itéletet.</p>
<p>A rabot előhozták.</p>
<p>A biró intésére vele együtt mindenki fölállt a tanácsasztal
mellett, csupán a jegyző maradt ülve, midőn Keresztszegi által az
itélet kimondatott:</p>
<p>«Folyó év és hónap 19-dik napján, úgymint Jubilate utáni
szombatnapon Debreczen városa teljes tanácsülésében, nemes,
nemzetes és vitézlő Keresztszeghy Mihály uram birósága alatt,
bevádolt nemes és nemzetes (a «vitézlő» szándékosan kihagyatott)
Igyártó Ferencz uram ügyében – «itéltetett». – – Minekutána a
vádlott maga is beismeré, hogy a tiszafüredi tábort, a hova
küldetve volt fegyveresen, fegyverestől, lovastól elhagyá a vezérek
tudta és engedelme nélkül, s ezen defectusát semmi nyomatékos
kényszerítő okkal védelmezni nem is tudta: annálfogva nevezett
Igyártó Ferencz uramnak, hazai statutumaink értelmében, e városban
levő lakóháza mind porig lerontassék, ivókútja a színig betömessék;
tűzhelye eloltassék, szárnyas és lábas marhái, az egy házőrző
kutyán kívül, megölessenek, élőfái tőből kivágassanak s házhelye
sóval behintetvén, üresen hagyassék; ő maga pedig e város határából
végkép számkivettessék; cselédjeinek és háznépének szabadon
hagyatván, hogy vele menjen, vagy őt itt hagyja, és soha többet
híre ne legyen e város kapuin belül, hanem ha a tilalom ellenére e
város árkain innen találtatnék, semminemű törvény védelmére ne
számíthasson, valamint az égnek vad madarai.</p>
<p>Datum, mint fentebb.»</p>
<p>A jegyző tollának perczegése kisérte a biró rövid mondatait.
<span class="pagenum"><a name="Page_129" id="Page_129">-129-</a></span></p>
<p>Midőn be volt fejezve az itélet, Keresztszegi levetteté a
lánczokat a vádlottról.</p>
<p>– És most haza mehet kegyelmed. – Holnap reggeli harangszóig
rendezze el dolgait, mert a harangszó után csákány vettetik
falainak.</p>
<p>A mint az elitélt keze megszabadult a láncztól, a biró felé
emelé azt és mondá:</p>
<p>– Ma kegyelmed volt rajtam az úr s itélt fölöttem ott, a hol
hatalma volt; holnap én fogok itélni ott, a hol hat lépésnyi téren
én vagyok a biró. És az kegyelmednek fog fájni.</p>
<p>– Isten hirével! szólt távozást intve a biró; s azzal föltevé
süvegét, föloszlatá a gyűlést, ősi szokás szerint, ily főben járó
itélet után az egész tanácscsal szép rendben a nagy templomba
menvén által, hol ez alkalommal rövid istentisztelet tartatott.</p>
<p>Másnap a reggeli harangszó a város népségét nagy izgalomban
találta: még a ki semmit nem tudott volna is a tanács itéletéről,
figyelmessé lett a harangszó után, hogy valami rendkívüli történik
a városban, mert a hármas csendítés után szokás szerint nem
hallgatott el a harang, hanem tovább zúgott egy óráig, két óráig,
egész délig, egész sötét éjszakáig; egyre mondva: «mortuos plango»
(holtat gyászolok).</p>
<p>S ha az emberek kérdezék egymástól: ki az a nagy halott, a kire
oly szakadatlanul harangoznak? azt mondták rá: nem más az, mint
Igyártó uram, kinek tanács itélése szerint most bontják szét a
házát, Nagy-Csapó-utczában, azonvaló büntetésül, hogy a tábort
elhagyta engedelem nélkül.</p>
<p>Arra aztán a kérdező is tódult arra, a merre a válaszadó, a
Nagy-Csapó-utcza tájékára, a hol már kora reggeltől nem hogy lóval,
de kutyával sem lehetett keresztül menni a nagy tolakodás
miatt.</p>
<p>A közeleső háztetők, kútágasok, palánkok mind rakva voltak
kiváncsi néppel, ember emlékezetére nem fordult elő ilyen eset
Debreczenben. <span class="pagenum"><a name="Page_130" id="Page_130">-130-</a></span></p>
<p>A sárgára meszelt ház előtt két oldalról lovas hajduság zárta el
az utczát, szabad tért biztosítva a bennlevők számára. A
lovasságnak Albisi Zólyomi Dávid parancsolt.</p>
<p>A szabad tér közepén volt egy emelvény, ülőpadokkal; azon
foglalt helyet a biró, a főjegyző s az itélet végrehajtásához
kiküldött két tanácsos; mellettük két sorban gyalog-alabárdosok
álltak, tollas sisakkal a fejükön.</p>
<p>A mint az első harangszó megkondult a nagy templom tornyában,
másodbiró uram inte a kikiáltónak, ki is két trombitást vevén maga
mellé, miután az emelvény szélére felállt, a kezébe adott itéletet
hármas trombitaszó után négyszer kihirdeté, a világ négy része felé
fordulva; azután mély csend támadt, s az átelleni ház kapuja
megnyilván, azon előlépdelt Tatár Lőrincz, a hóhér – és huszonnégy
kezes legénye.</p>
<p>Tatár Lőrincz fekete ember volt; sokan azt is állíták, hogy
czigánynak született, a szakáll egész a szeméig benőtte arczát, s
nagy fekete két szemöldöke csak folytatása volt a szakállnak; de
hogy valami fehér is legyen rajta, lecsüngő koromsötét haját magas
fehér báránybőr-süveg szorítá alá; Debreczenben a fehér süveget
közönséges ember soha sem viselte, az mindig borzalom tárgya volt.
Ezenkívül egy nagy veres pokrócz volt akasztva a nyakába, a mi
egészen borzasztóvá tette.</p>
<p>Lőrincz mester egy nagy pörölyt tartott kezében, s azzal megüté
a sárgaház kapuját, kapubálványát, szemöldökfáit és szegletköveit;
annak jeléül, hogy e ház az elpusztulás sorsának van átadatva.</p>
<p>A bezárt kapu recsegve dűlt be, engedve a feszítő
kecskelábaknak, s ezzel megkezdődött a munka.</p>
<p>Legelőször is kivezették az istállóból Igyártó két lovát, két
tehenét, s azokat taglóval leütve, szekerekre emelték; a legények
összefogdosák az apróbb marhákat, s azokat kivégezve, fölhányták a
készen álló szekerekre. Csak a galambokat nem birták elfogni, azok
ott kóvályogtak az egész munka alatt az elitélt háza fölött.
<span class="pagenum"><a name="Page_131" id="Page_131">-131-</a></span></p>
<p>Majd lábtókkal felmentek a háztetőre, s léczeket és gerendákat
lebontották és lehányták az udvarra; minden faneműt, a mi a házon
volt, szekerekre raktak s a leütött állatokkal együtt, lovasok
kiséretében, kivontatták a nyúzók mezejére, ott a fákból máglyát
raktak, s azon a hullákat porrá égették. Még a kútágast is
kivágták.</p>
<p>Azután a meztelen falakra került a sor.</p>
<p>Az ajtók mind be voltak zárolva, azokat elébb küszöböstől,
ragasztástól ki kelle vágni csákányokkal.</p>
<p>Mindenki arra volt kiváncsi, hogy Igyártó használta-e a kapott
időhaladékot arra, hogy házában levő holmiait onnan rokonai házához
eltakarítsa? s meg volt lepve minden ember, midőn látta, hogy az
első szobában minden butor a maga helyén áll, még a czintányérok is
a szekrényekben s a zsoltárok és imádságos könyvek az ablak
hidján.</p>
<p>A hóhér kalapácsa alatt darabokra zuzattak a butorok is; a szőr-
és vászonnemű összehasogattatott; a mint a dunnákat feltépték, a
szétömlő pelyhet felkapta a szél, s széthintette az egész bámuló
tömegen, mintha mindenkinek akarna egy emléket juttatni e mai
napról.</p>
<p>Azután tovább bontották a falakat; a téglát, vályogot szétzúzták
apróra, betömték vele a kútat, meghordták vele a veteményes kertet;
feltöltötték vele az utczát.</p>
<p>Egyik fal a másik után omlott be a csákány-ütések alatt; egyik
szoba a másik után tárult fel az utczai nép előtt; már a konyhára
is rájött a sor, a tűzhelyen még pislogott a parázs, tegnapi
tüzelés maradványa; azt is bakó oltotta ki; s tűzhely és kémény a
többi fal után omlott.</p>
<p>Csak a hátulsó szoba volt még hátra.</p>
<p>Mikor Lőrincz mester e szoba ajtajához ért, hogy azt is beüsse
pörölyével, hirtelen meglepetve állt meg, s pörölyét letámasztva a
küszöbhöz, visszament biró uramhoz.</p>
<p>– Miért állt meg a munka? kérdé Keresztszegi a bakótól.
<span class="pagenum"><a name="Page_132" id="Page_132">-132-</a></span></p>
<p>– Hallja ezt kegyelmed? kérdé a bakó ujjával a legutolsó szoba
ajtaja felé mutatva.</p>
<p>– Hallom. Abban a szobában énekelnek. Az elitélt és családja oda
zárkóztak; vigyázva bontsák le kendtek a tetőt és falakat, hogy a
bennlevőket meg ne sértsék.</p>
<p>A bakó fejével bólintott s veres pokróczát karjára vetve, mint
egy fejedelmi palástot, visszament az utolsó ajtóhoz.</p>
<p>E csöndes időköz alatt hallhatták a közelállók a szobában
felhangzó halk énekszót:</p>
<div class="poem">
<div class="stanza"><span class="i0">«Uram, ki lészen
lakója<br></span> <span class="i0">A te szentséges
hajlékodnak?…»<br></span></div>
</div>
<p>A távoli harangszó kisérte azt méla zúgásával.</p>
<p>A bakó parancsot adott huszonnégy legényének. A padlás gerendáit
hirtelen leemelték, azután minden oldalról a falak eresztékeibe
fúrták a feszítő vasakat; egy jelre, egy roppanásra az utolsó négy
fal egyszerre kifelé dőlt s a fehér porfelleg közül, mint egy
ótestamentomi jelenet, tünt elő egy férfi, egy nő és egy hajadon
alakja.</p>
<p>Középen a férfi, fedetlen fővel, egyik kezében tartva a
zsoltárt, másikkal emelve öreg beteg anyját, ki mankójára
támaszkodva, tekintetével most is a zsolozsmák soraiba mélyed. A
harmadik alak, egy szőke, siró leányka, arczát a férfi keblére
rejti; bomlatag fürtei még vállait is eltakarják. Lábainál hever a
házőrző eb.</p>
<p>E pillanatban elfogult csend ült meg a bámuló néptömegen; még a
harangszó is félbeszakadt.</p>
<p>Keresztszegi most felemelkedék állványáról s rendületlen hangon
szólt:</p>
<p>– Igyártó Mihály! a törvény végrehajtatott kegyelmed házán;
személye ez órától fogva száműzött a város kapuitól. Isten szent
hirével!</p>
<p>Igyártó e szóra megindult, az éneket folytatva; egy zúgó hang az
övé, egy rebegő a beteg öreg asszonyé; úgy jöttek elé az
omladványok közül; az eltakart arczú hajadon csak maga zokogott.
<span class="pagenum"><a name="Page_133" id="Page_133">-133-</a></span></p>
<p>Mikor az emelvényig értek, a biró újra megszólalt:</p>
<p>– A ki a száműzöttet önként követni akarja, ebben meg nem
gátoltatik; a ki tőle elmaradni kíván, abban is szabadság adatik
neki.</p>
<p>E szóknál megállt a száműzött s zsoltárját becsukta és leányát
magához ölelte, az öreg asszony félve kapaszkodott fia karjába s a
házi kutya, kezét nyalva, húzódott hozzá.</p>
<p>– Indulok, Keresztszegi uram; elhagyom a várost. Nem is sírok,
nem is átkozódom. A kik velem jönnek, anyám, leányom, házőrző
kutyám. Tegnap kegyelmed itélt én fölöttem, ma én itélek kegyelmed
fölött. Leányom tegnap még a kegyelmed eljegyzett menyasszonya
volt, ma már nem az; a hogy kegyelmed száműzött engemet a városból,
aként száműzöm kegyelmedet én is családomból. Tudom, hogy kegyelmed
nagyon szerette leányomat, de én is oly nagyon szerettem
szülővárosomat. Isten oltalmazza a hátramaradókat.</p>
<p>– Megálljon kegyelmed, Igyártó uram, szólt emelvényéről a biró,
nem ez a törvény. A száműzött nem ura senkinek többé; még
családjának sem. Erőtetni, parancsolni kegyelmednek nem szabad. A
hajadonnak szabad akarata van, s maradhat kegyelmed ellenére
is.</p>
<p>Igyártó Mihály e parancsszóra hirtelen hátralépett, anyját és
leányát eltávolítva magától, még kutyáját is elrugta lába elől.</p>
<p>– Nem parancsolok senkinek, nem hivok senkit: a ki velem nem
akar jönni, elmaradhat tőlem!</p>
<p>Keresztszegi most lelépett emelvényéről s reszkető hangon sugá a
leánynak:</p>
<p>– Ilona. Elhagynál-e engem?</p>
<p>A leány most felemelte arczát; a rásütő alkonyfény tette azt
csak pirossá, különben halavány volt, de annál több tűz égett
lelkesült szemeiben. Halkan, de töretlen hangon viszonzá a
kérdezőnek:</p>
<p>– Öreg anyám beteg, atyám száműzött, köztük a helyem.
<span class="pagenum"><a name="Page_134" id="Page_134">-134-</a></span></p>
<p>A biró szomorúan csüggeszté le fejét.</p>
<p>– Isten áldja meg kegyelmedet, susogá a leány, s a következő
perczben ismét egymás mellett voltak a száműzött, az anya és a
leány, és a hű eb.</p>
<p>A nép útat nyitott előttük; az utcza végén kocsira ültették őket
s kivitték a városból.</p>
<p>A biró pedig felállt ismét az emelvényre, senki sem látta, hogy
mikor törölte meg szemeit; a rombolók készen voltak a munkával,
akkor egy zsák darált sót hoztak elő s a pusztára rombolt házhelyet
a bakó behinté átkozott sóval, s mikor ez is megtörtént, biró uram
kemény szóval kiálta a sokaság előtt:</p>
<p>«Így bűnhődik az, ki a csata tüzét meg nem állja!»</p>
<p>A mint a hivatalos nép elhagyta a tért, a csőcselék elárasztá a
pusztult házhelyet, kutatva az apróra tört romok között értékes
tárgyak után.</p>
<p>Elvonulás közben Albisi Zólyomi Dávid azt mondá a birónak:</p>
<p>– Ez ugyan hiábavaló komédia volt. Hagyta volna ránk kegyelmed a
büntetést. Minek volt ez?</p>
<p>– Ez kellett «ad terrorem populi!»</p>
<p>Debreczen tehát harczol!</p>
<p>Nagy szó volt ez; mert kétezer lovas és háromezer dárdaviselő
ember áll onnan a síkra, s ha egyszer kiálltak, aztán meg is állnak
ottan!</p>
<p>Szépen dandárokra osztva vonult ki márczius 13-án a felkelő
sereg; a lovasságnak hosszú nyelű csákánya volt, a gyalogoknak
egyenesre ütött kaszáik. Mindenkinek veres lobogó csákó volt a
süvegén, az különbözteté meg őket a székelyektől, a kiknek kék s a
hajduktól, kiknek fekete lefityegőjük volt a fövegük mellett.</p>
<p>Maga a bátor tanuló ifjuság, a sereg lelke és magva, külön
zászló alá csoportosulva vonult ki a sereggel; néhány kardra is
tudott szert tenni, legtöbbnek elég volt az ólomvégű fustély.</p>
<p>Maga Keresztszegi uram vezette a hadat, úgy megülve <span class="pagenum"><a name="Page_135" id="Page_135">-135-</a></span> hátas
lován, mint valamely régi kurucz hadvezér.</p>
<p>A hadat egész vándorserege követte a szekereknek, miken a vitéz
insurgensek feleségei, anyósai s pereputyjai ültek, fel lévén
készülve tarisznyákkal és bográcsokkal, hogy a táborban édes
feleiket éhezni ne engedjék, mert csak az az egy, a mi nem jó a
háborúban. Arra pedig senki nem is gondolt, hogy ha Debreczen
egyszer hozzá kezd a verekedéshez, abból más futás lehessen, mint
az ellenségé.</p>
<p>Nagyon szellemdús volt pedig a hadorganisatio, melyet
Keresztszegi uram követett. Az egész had czéhek szerint volt
beosztva, régi rendelete volt már a városnak, hogy a czéhek zászlót
és dobot szerezzenek maguknak, s szokva voltak tűzi veszedelem,
tatárfutás, fejedelemkisérés, különféle veszedelmek idején egy
helyen összetartani s fegyelemre ügyelni, mit a czéhmesterek és
öreg legények tartottak fenn. Két erős zászlóalj volt maga az
érdemes csizmadia és szűrszabó czéh. A csapók és timárok képeztek
egyet. Hatalmas és puskával, taglóval ellátott czéh volt a
henteseké és mészárosoké, kik egynehány fogas szelindeket is hoztak
magukkal, híres bikafogókat: most tegyenek ki magukért! Egy
csapatot képeztek az ácsok, kőmívesek és molnárok; ez a legkevésbbé
harczias indulatú testület; míg ellenkezőleg a gubakészítők semmi
más dandárhoz nem engedték magukat csatoltatni, mert ők a vásárban
sem ülnek egy sorban a szabókkal, hanem azért szörnyen fenekedtek,
hogy majd megmutatják ők, hogy ha kevesebben vannak is, többet
levágnak az ellenségből, mint a szabók, a kik kétannyian jönnek. A
földmívesek képezék a lovasságot, illő tisztelettel engedvén a
nemes uraknak, hogy elől lovagoljanak a kivonuláskor, hanem azután
a csetepaténál is elől legyenek ám!</p>
<p>Másnap este Rakomazon innen találta a debreczeni felkelő sereg
Bethlen István hajduit és a székelységet, kik a «palatinális»
seregek elől nagy sietséggel vonultak vissza. <span class="pagenum"><a name="Page_136" id="Page_136">-136-</a></span></p>
<p>(Gyönyörű ovatosság a debreczeni tanács jegyzőkönyveiben, hogy
azokban sehol e szókat: «kurucz» – «labancz» vagy «német sereg» –
«magyar sereg» fel nem találhatni; az illetők mindig e nevekkel
vannak megtisztelve: «a palatinális sereg», – «a fejedelem
seregei». Sehol sem említi a krónika, mintha a császár és a nemzet
harczolt volna egymással; sem a midőn kibékültek; csak a két
jelentést találni fel benne: «a palatinus» – «a fejedelem». Azok
között folyt a vita, miért folyt? nem mondatik; úgy is tudatik, ők
békültek ki, ha kibékültek. Indokolja egyébiránt az ovatosságot egy
jegyzet 1585 okt. 22-ről, mely így szól: «a… ármáda ezen
általmenvén, ezen protokollumból is tíz esztendőt kiszaggatott
valaki, a város elfutása alkalmatosságával, többekkel együtt»).</p>
<p>Tehát a palatinális seregek átkeltek a Tiszán s erős állást
foglaltak Rakomazon felül.</p>
<p>Albisi Zólyomi és Bethlen kénytelenek voltak szemük láttára
engedni a hidverést, mert ágyúiknak épen semmi hasznát nem
vehették, egy nagy márcziusi zivatarban minden lőporos szekerük
keresztül ázván. A lőpor csupa nyirok volt, a tűzbe téve sem sült
el. A palatinálisoknak pedig négy darab kerekes ágyújok volt, mely
keresztül hordott a vízen; így az átkelést nem lehetett
megakadályozni.</p>
<p>Zólyomi Dávid azonban azt reménylette, hogy majd a Tiszán innen,
ha kikaphatja az ellenfélt a síkra, annak az ereje nagyobb részt
muskétásokból s csak egy ezred dragonyosból állván, túlnyomó
lovasságával majd erősen összetöreti.</p>
<p>Azonban az ellenfél vezérei, Eszterházy Pál és Bornemisza János
tábornok régi tapasztalt hadvezérek voltak s nem könnyen mentek
bele a két erdélyi úr kívánatába; e helyett körülsánczolt tábort
ütöttek Rakomaz fölött, a fejedelmiekre bízva, hogy őket onnan
kivessék.</p>
<p>Helyzetük a természettől is védve volt; jobbról egy <span class="pagenum"><a name="Page_137" id="Page_137">-137-</a></span> messze
terjedő nádas ingovány, melyet egy áradási töltés rekeszt el a
szántóföldektől; balról emelkedett halmok, miket pattantyus
telepeikkel megraktak; elől pedig hirtelen sánczot vertek levágott
fűzfákból és gyorsan emelt földhányásból. A gyalogságot nehéz lesz
ennek neki vinni, a lovasság pedig akár leszerszámozzon, annyira
nem vehetni e helyen hasznát.</p>
<p>A debreczeni insurrectio megérkeztekor épen nagyon rossz kedve
volt Bethlen Istvánnak. Abban az órában végződött egy csetepatéja a
sáncz mögül kirontott dragonyosokkal, mely alkalommal nagy
boszúsággal tapasztalá, hogy elcsigázott székely huszárjainak
paripái nem állják ki a nehéz, jól táplált meklenburgi harczmének
rohamát, mikor azok egy tömegben jönnek.</p>
<p>A roppant segélyhad érkezése nem nagyon növelte a főkapitány jó
kedvét.</p>
<p>– De mi az áldottának jönnek kegyelmetek ilyen sokan? kiálta a
tisztelgésre jövő Keresztszegi elé. Nem mondtam én kendteknek, hogy
hozza el az egész falut! Azt kívántam, hogy tartsanak itt egy jól
fegyverzett rendes csapatot, öt-hatszáz embert, s e helyett hoznak
nekem hatezer vasvillát! Úgy látom, még asszonyaikat is elhozták. –
Hát ez a sok mendikás mire való? Azt gondolják, deák szóval meg
lehet ijeszteni az ellenséget? Úgy segéljen, annyi a zászlójuk,
mint egy tatár tábornak. Szép zászlók, mondhatom. «Az becsületes
csizmadia-czéh». – «Az becsületes timár-czéh». Mit csinálok én
annyi becsületes emberrel? két nap alatt fölesznek körülöttem
mindent, a mi zöld, s akkor futhatok magamtól. Jobb szerettem volna
helyettük ötszáz gazembert, a ki verekedni tud.</p>
<p>Keresztszegi uram nagyon elkedvetlenedett e szavakra, azonban
Zólyomi Dávid inte neki, hogy most ne feleljen, s azzal karon
fogva, átvezeté saját sátorába, a hol sokáig értekeztek
valamiről.</p>
<p>Midőn elhagyták a sátort, már akkor a debreczeni sereg szépen
letelepedett a mezőn, s szekerekből hátul sánczot <span class="pagenum"><a name="Page_138" id="Page_138">-138-</a></span>
csináltak hosszan, s azon belül előkapott nádkévékből tüzet raktak
s sütötték a szalonnát mindenfelé, s kinálták egymást
kulacscsal.</p>
<p>A fiatal diákság szerteszét csatangolt a zajos csoportok között
s tartotta azokat biztató beszéddel.</p>
<p>Kellő közepében az érdemes csizmadia-tanyának látjuk humanissime
Ormándyt perorálni. Nagy csoport tolakodott körülötte. A két vezér
úr is odanyomult, meghallgatni, miről van szó.</p>
<p>A humanissime igen praktikus oldalon fogta hallgatói
kedélyhangulatát. Nem sokat fárasztá quinquennis phantaziáját a
«dulce pro patria mori» versbe szedésében; sőt chriának sem igen
járta volna meg super eo «si fractus illabatur orbis», a mit a
háború czéljáról s a bennlevők magatartásáról beszélt, hanem «ad
hominem» egészen præstanter és eminenter volt applikálva az egész
dissertatio.</p>
<p>– No lássák atyámfiai! csak alig érkeztünk meg, már sánczolják
magukat, mint az ürgék. Nem tetszik nekik a «gyepre legény!»
Legalább megkönnyítik nekünk a munkát, ők már megásták maguknak a
hosszú sírt, nekünk csak bele kell őket temetni. Énekeljük el
szegény halottaknak azt a kegyes éneket: «Már leteszem fáradt
testem».</p>
<p>A jókedvű legénység rázendíté s végig hangzott a síkon a busongó
halotti ének egy ellenség számára, a ki ugyan még csak ezután fog
meghalni, de a ki már megássa magának a sírt előre.</p>
<p>– Ha kiszáradt volna a torka, humanissime præceptor! szólt egy
kerek hasú vargamester, hasonló kerek hasú kulacsot nyujtva a vén
diák elé, mit az hatalmas huzással vallatott meg, nagyot lélekzvén
utána. Valaki más nagy darab szalonnát nyomott a másik markába.</p>
<p>A lelkesült szónok így állt egy hordó közepén, jobbjával a
kulacsot, baljával a szalonnát emelve hallgatói elé.</p>
<p>– Nézzék kegyelmetek, atyámfiai, van-e áldottabb ital ennél a
karczosnál? van-e kellemetesebb gyümölcs ennél <span class="pagenum"><a name="Page_139" id="Page_139">-139-</a></span> a
pörkölt szalonnánál, a mikkel a mennyei atya bennünket táplál és
elevenít s vajjon mivel él az ellenség oda át? Fekete prófunttal,
annak is fele zabliszt, olyan, mint mikor a csapóföldet
összedagasztja a gerencsér törekkel, kemenczét kitapasztani. S mit
isznak azok oda át? Árpalevet, meg rántott levest.</p>
<p>Rengeteg hahota szakította félbe.</p>
<p>– S mi, a kik ilyen fehér czipóval, ilyen füstölt szalonnával
élünk, mi ijednénk-e meg olyan néptől, a ki prófunttal, meg rántott
levessel él?</p>
<p>– De már ugyan nem! hangzott mindenünnen. Ez döntő ok volt a
bátor elszántságra; még azok, kik rántott levessel élnek, akarnak
kikötni olyan emberekkel, kiknek szalonna fekszi meg a gyomrát?</p>
<p>– Sőt többet mondok! szólt a humanissime, ügyesen megragadva az
eszmét, mely hallgatóinak megtetszett s folytatását adva. Fekete
kutya legyek, ha a múlt szüreti szupplikácziókor nem láttam, mikor
az ilyen cserepár egész csapatostól körülfogott egy nagy ménkű
mocsárt s ott horgásztak, mit? talán halat? nem; talán csíkot? nem!
– Békát fogdostak, kecskebékát! azt a hosszú zöld lábút, azt húzták
nyársra, úgy sütötték! Ne menjek el erről a helyről, ha nem
igaz!</p>
<p>Ez volt a kegyelemdöfés a szegény palatinális muskétásoknak!
Elhíresztelni róluk, hogy megeszik a békát! Ha lett volna is még
valami hitelük Debreczen előtt, e tudósítás azt is tönkre tette
volna.</p>
<p>Alig is várta Szabó uram, az érdemes csizmadia atyamester, hogy
a zsivaj után szóhoz juthasson, s a mint egy fél sonka fel volt
szúrva dárdája hegyére, azt azon módon ég felé emelve, megrázta
kegyetlenül s nagyot mondott a sokaság előtt: «no iszen! kaphassam
meg hát azt a békaevőt!»</p>
<p>Csak egy vékonydongájú szattyánpapucskészítőnek volt az a
nehézsége az egész ellen, hogy hiszen, jó volna, csak az a nagy
ágyujok ne volna! <span class="pagenum"><a name="Page_140" id="Page_140">-140-</a></span></p>
<p>Humanissime Ormándy az ellenvetést nem hagyhatta megtorlatlanul.
Neki is fordult a papucsvargának istenigazában.</p>
<p>– No iszen meglátszik kegyelmeden, hogy nem valami törtbőrből
dolgozó tősgyökeres csizmadia, nem az az ember, a ki megtudja
fordítani a fordítófán a megöntött sarut, hanem csak olyan
szattyánból dolgozó papucsvarga, a ki törököknek varr s menyecskék
lábairól veszi a mértéket. Nem is tudom, minek rontja kend a vitéz
csizmadiák erkölcseit, mit elegyedik közéjük? Azt gondolja, hogy mi
nem tudjuk, mi az az ágyú? az ágyú nem egyéb, mint egy nagy puska;
ha kilőtték, megdöglött. Nem is való az egyébre, mint durranásával
a lovakat megijeszteni; már pedig mi nem vagyunk lovak, ergo az
ágyutól meg nem ijedünk; vicissim: a ki megijed az ágyútól, ergo az
ló.</p>
<p>No szegény szattyánvargának jobb is lett volna már nem
születettnek lenni, mert e percztől fogva az egész táborban azzal
üldözték, hogy «ergo, a ki megijed az ágyútól, az ló».</p>
<p>Keresztszegi magához hivatá a fiatal népszónokot, s azt kérdezte
tőle, volna-e kedve valami vakmerő vállalatra, a a mi csak diáknak
való?</p>
<p>– Subintelligitur.</p>
<p>– No hát vegyen magához háromszáz válogatott ifjút, s az éjjel
holdvilág feljötte után azon a mocsáron keresztül ott ni, nagy
csendességben kerülje meg az ellenséget. A mocsár széle felé van
egy csőszkunyhó, vagy vadásztanya; puszta szemmel is meglátszik;
mikor ahhoz érnek, azt gyujtsák fel. Ezután igyekezzenek mentül
nagyobb zajjal előtörni az ellenség jobb oldalában; puskákat
vigyenek magukkal, s azokkal lövöldözzenek, mindegy, akárhova, ha a
levegőbe is. Megértett, humanissime?</p>
<p>– Perdocte érteném, csak azt tudnám, hogy gólyává legyek-e, vagy
vidrává, hogy azon a fertelmes ingoványon háromszázad magammal
keresztül tudjak törtetni?</p>
<p>– Egyszerű mestersége van annak, humanissime; <span class="pagenum"><a name="Page_141" id="Page_141">-141-</a></span> bontsák
le a szekerekről a fenékdeszkákat, kössenek rajtok gúzst keresztül,
abba dugja bele mindenki a lábát; így minden lábán egy deszkával az
egész ingoványt keresztül-kasul járhatja.</p>
<p>– Ecce, mint Péter a tengerek felett! Hogy ezt elébb fel nem
fogtam, duræ capacitatis homo! Azután pedig?</p>
<p>– Azután pedig ráütvén nagy zajjal a gyanútlan ellenségre, azt
ott vagy olyan zavarba hozzák kegyelmetek, hogy futásnak ered, s
azon esetben innen az egész tábor rohamra indul a sánczok ellen,
kegyelmetekkel kezet fogva; vagy pedig tulnyomó erőt találnak maguk
előtt s azon esetben sietve visszavonulnak a mocsárhoz, lehányt
deszkáikat újra saruikra öltik s elinalnak vitézül, biztosak
lehetvén a felől, hogy az ellenség nem üldözheti kegyelmeteket a
süppedős ingoványban.</p>
<p>– Mindent értek. Fél óra mulva készen vagyunk.</p>
<p>Elébb, mint a félóra eltelt, készen állt a latin cohors, de nem
háromszáz, hanem hatszáz fővel, mert ebből a tréfából valamennyi
pogány isten kedvéért sem maradt volna vissza egy is. A sok
requirált deszkáért volt is elég csetepaté a megbontott
szekértáborban, a sok tapasztalt asszonynép szentül tudta, hogy
soha se látják ők azokat a deszkákat többet, mert azt a deák mind
feltüzeli, mihelyt végezte vele dolgát.</p>
<p>A vitéz csapat fegyvere kizárólag jó hajlós csáti botokból állt,
ólommal beöntött bunkóval; Ormándy humanissiménél volt a hirhedett
vezérgerundium, a hagyományos tűzoltó «nagy bot»; azzal készült az
útnak.</p>
<p>– Hát puskákat miért nem hoztak? a hentesektől kölcsön lehetett
volna venni, kérdé Keresztszegi.</p>
<p>– De hisz azt nem cselekszem. Ha ezeknek puskát adok, ki áll jót
felőle, hogy ha egy falka vadlúd felrepül a nádasból, tízen nem
lőnek utána? S azzal el lenne árulva jövetelünk az ellenség előtt.
Diákkézbe bot való fegyvernek; ha azzal nem tud bánni, kár neki a
puska.</p>
<p>Keresztszegi helyeslé a latinus nézetét s áldás fejében
<span class="pagenum"><a name="Page_142" id="Page_142">-142-</a></span> megtölteté mindnyája kulacsát
bakatorral, s azzal útnak ereszté; ki-ki vitte hóna alatt a
deszkáit.</p>
<p>Keresztszegi már előbb közlé furfangos tervét a vezérekkel; s
ezúttal maga Bethlen is kénytelen volt elismerni, hogy biró uram
nincs minden hadvezéri adomány nélkül. Akár nagyon sikerül, akár
kevésbbé ez egyszerű csel, annyi minden esetre el lesz általa érve,
hogy az ellenség rosszul fogja magát érezni abban az állásban,
melynek egyik oldalát minden órán észrevétlenül megkerülhetni s
vagy kijön és nyílt síkon csatát fogad, vagy visszahuzódik s átveti
magát a Tiszán.</p>
<p>Azért el is határoztatott, hogy a debreczeni biró tervét az
egész haderő közreműködésével támogatni fogják.</p>
<p>Alig hajnallott, midőn Bethlen a lovasságot a palatinális
seregek által ágyúkkal megrakott halmok irányában nagy fitogatással
összpontosítá; üres ágyúit felvonatta sánczkosarak mögé, mintha a
halmok ellen akarna intézni támadást; míg a balszárnyon
szekérsánczot rekesztett össze, mintha tartana tőle, hogy ha azt
meggyengíti, az ellenség véletlen kirohanhat s áttör a
hadsoron.</p>
<p>E tüntetések alatt egyszerre csak felkavarodik a mocsár széléből
a meggyujtott vadászkunyhók füstje, a diákok által adott jel s
nehány pillanat mulva hangzik a rivalgás, a mint az Ormándy-csapat
kiront a mocsárból, rajtaüt a gyanútlan bámuló muskétásokra.</p>
<p>A megrémült labancz egy lövést sem tett támadói ellen; első
dolga volt, elhányni puskáját, második szaladni az ágyúk felé,
hátán vive a rémületet a tábor többi részébe.</p>
<p>A mint a debreczeni csizmadia ezt meglátta, nem kérdezett többé
se vezényszót, se parancsot, hanem a mint a czéhmester elkiáltá
magát: «ne hagyjuk ám leöletni a nemes tanuló ifjuságot!» neki
vetemedett az egész czéh, utánuk a többi czéhek; semmi veszedelem
sem birta már őket feltartani; öt percz alatt fenn voltak az
ellenséges sánczon, egymáson keresztül másztak fel az árokparton,
<span class="pagenum"><a name="Page_143" id="Page_143">-143-</a></span> ordítottak az ellenségre, hogy helyt
álljon, ne szaladjon, de a mit az meg nem fogadott, hanem cserben
hagyva lovasságát, kereste a tág világot; rosszul futva versenyt a
gyorslábú diáksereggel, mely szörnyű «stragest» követett el a
megzilált hadban, csodálatosan őrködvén fölöttük a muzsák, hogy
közülök még csak egyetlen egy is el nem esett.</p>
<p>A palatinalis sereg jobb szárnyának e gonosz végzete maga után
vonta az egész sereg pusztulását, annyival inkább, mert
Bornemisszának egy ideig az a rossz gondolata volt, hogy ágyui
erejével megfordítja a csata kimenetelét, s nagy hasztalanul
durrogatott sokáig Bethlen hajduira, míg egyszer aztán azon vevé
észre, hogy a semmitől meg nem rettenő székely csapatok
előnyomulása által, kiket Zólyomi vezetett, már csaknem körül van
véve, a mikor aztán nem maradt egyéb hátra, mint ágyuit beszegezve
ott hagyni s nehéz lovasságával keresztül vágni magát az
ellenségen. Itt azonban ismét nagyon megcsalatkozott, mert, a mit ő
messziről csőcselékhadnak becsült, az a debreczeni lovas felkelő
had a közelből olyan rútul bánt csákányaival a jámbor vas-sisakon,
hogy a kik véres fővel elmenekültek onnan, egész világi életükben
emlegették azt a «görbét», a mit akkor ismertettek meg velük
legelébb.</p>
<p>A fejedelmiek diadala tökéletes volt, a palatinális seregek nagy
vereséggel vonultak vissza a Tiszán, még a hidat sem értek rá hátuk
mögött elégetni.</p>
<p>A debreczeni néphad méltán osztozott a babérokban, s nagy
zsákmányt tett muskétákban és sisakokban. Két zászló is esett
kezére; azok közül az egyik újdon új volt, nem rég himeztette rá
valamelyik országgróf felesége az arany sasos szalagot. Az mind
nekik hagyatott.</p>
<p>Kevés veszteséggel jutottak pedig a diadalhoz; valóságos
halottjuk csak négy esett: egy mészáros, a kit homlokon lőttek; egy
szűrszabó, ki egy gránátot, mely a földbe fúrta magát, sarkával
akart kivájni, a patkó bizonyosan <span class="pagenum"><a name="Page_144" id="Page_144">-144-</a></span> tüzet adott, s a
szétszakadó gránát elhordta a vitéz lábait, azután meg egy
gerencsér, kit a lovasok agyontapostak és a kit legjobban sajnált
mindenki, a derék csizmadia atyamester.</p>
<p>Ő vágta legjobban a békaevőket, míg azután egy golyó őt is a
békák országába küldé.</p>
<p>«Kolbásznak aprítsátok őket!» kiálta a vitéz atyamester, még
leroskadtában is, s nem engedte, hogy valaki megálljon őt siratni,
vagy a hogy ő haldokolva mondá: «megitatni az egereket».</p>
<p>Pedig senki sem siratta meg őt olyan nagyon, mint maga
Keresztszegi. Neki igen nagy embere volt; erős pártfogója
szándékainak, szava sokat nyomott a debreczeni nép előtt, s
bátorsága is volt szavának urát állani. Ez nagy veszteség volt
Keresztszegire.</p>
<p>A rakomazi csata után Bethlen és Zólyomi visszabocsáták a
debreczeni segédsereget; a munka hamar és jól be volt végezve,
Zólyomi könnyű szerével üldözhette a vert hadat, mely lőszereit is
hátrahagyá; Bethlen pedig vonulhatott Szathmár ellen, hogy a várra
támadást intézzen a váradi basával és az ecsedi kapitánynyal
összefogva.</p>
<p>Debreczennek nem kellett tartani megtorlástól; a Tiszán túl még
csak az sem maradt, a ki szájjal merje szidni.</p>
<p>A győztes sereg nagy diadallal vonult vissza Debreczenbe; a
szekércsoport, mely addig hátul kullogott, most előre nyargalt, s
félnappal elébb érve a városba, belármázta a győzelem hírével a
honmaradt népet. Most már mindenki szeretett volna ott lettnek
lenni; az irigyebbek csapatostól mentek ki előre, hogy legalább
együtt jöhessenek be a felkelő sereggel; a toronyból jelt adtak,
mikor az első csapatokat meglátták s volt taraczkdurrogatás,
harangszó, rivalgás! Az utczákat elállta a nép, a kerítéseket
teleülte a siheder had, a középületekre zászlót tűztek ki, s mikor
a legelől jövő gyorslábú fiatalság, a diadalittas diáknép
megérkezett, humanissime Ormándy vezérlete <span class="pagenum"><a name="Page_145" id="Page_145">-145-</a></span> alatt,
ki az elfoglalt új zászlót hozta kezében, oda rohantak hozzájuk,
elfoglalták őket, megtömték zsebeiket kolbászszal és pogácsával,
teleaggatták vállaikot kulacsokkal, csutorákkal s más ilyen
népszerű érdemrendekkel; humanissime Ormándyt pedig vállaikra
emelék, úgy hordozák meg a városban, a zsákmánylobogóval
markában.</p>
<p>Ilyen ovatión ment keresztül mindegyik czéh, mely egymásután
jött, szokott zászlóival, trombitásaival; s féktelen lett a riadal
kitörése, midőn végre a lovasság, a város büszkesége robogott végig
az utczákon, büszkén reptetve a levegőben azt a másik elfoglalt
zászlót.</p>
<p>És minden újon érkező növelé a magasztalást, melylyel a vezér
maga, Keresztszegi uram elhalmoztatott. Az ő esze nyerte meg a
csatát. Ő találta ki, hogyan lehet kibillenteni az ellenséget erős
állásából; ő intézte az egész ütközetet, neki rendelte alá magát a
két hadi főkapitány is. Keresztszegi uram valóságos hadvezér. Ha ő
alatta kiáll a síkra Debreczen, megfelel az egész dunántuli
labanczvilágnak.</p>
<p>De hát ő hol következik már?</p>
<p>Minden fényes, harsogó menet végig vonult már az utczán, hát ő
micsoda csapatot vezet?</p>
<p>Keresztszegi uram leghátul maradt, kiséretnek ahhoz a négy
halotthoz, a ki a csatatéren életével fizette meg a nap
dicsőségét.</p>
<p>Hat-hat ember hozta őket ravatalra téve; leterítve fekete
posztóval, csak arczaik látszottak ki, homlokaik tölgylevéllel
koszorúzva. Előttük járt huszonnégy theologus diák s énekelte szép
hármoniával: «Krisztus az én győzedelmem, új hazámba kell
megtérnem».</p>
<p>Maga pedig Keresztszegi a legutolsó ravatal után, melyen
barátja, az atyamester feküdt, következék gyalog sorban, levett
kalappal és kardja fátyollal bevonva.</p>
<p>Mikor azon helyre értek, a hol Igyártó lerontott házának üres
telke fehérlett a sótól, egy perczre megállítá Keresztszegi
menetét, s letétetve maga elé a ravatalt, sokáig <span class="pagenum"><a name="Page_146" id="Page_146">-146-</a></span> nézett
a halott arczára, onnan meg vissza a puszta telekre, mintha azt
gondolta volna: «talán mégis többet érne, ha ez a ház most is
állna, ha ezek itt most is élnének».</p>
<p>A rakomazi győzelem megerősíté Rákóczi Györgyöt az erdélyi
fejedelmi trónon. Ferdinánd császár az öreg Bethlen Istvánt akarta
inkább; de az ifjú Bethlen István nyiltan apja ellen ütött pártot,
Rákóczi György mellé állva, a miért kellett is elég példálózást
hallania Absolonról, Dávid király fiáról. Az ifjú Bethlennek nem
kellett apja fejedelemsége, csak épen azért, mert Ferdinánd
pártolta, s átszegődött Rákóczi Györgyhöz, kit képesnek hitt arra,
hogy a munkát, mit Bethlen Gábor megkezdett, folytatni fogja.</p>
<p>Erdély két lánglelkű ifja, Bethlen és Zólyomi, meg is kezdték a
harczot Magyarországon, s a rakomazi győzelem után fennen
hirdették, hogy «az új buzakenyeret Pozsonyban akarják
megenni».</p>
<p>Azonban Rákóczi okosabb akart lenni, mint vitéz s szeretett
volna inkább sokáig lenni Erdélyben fejedelem, mint rövid ideig
Magyarországon király és nem indult «a két fene ifju» tanácsán; a
helyett iparkodott első győzelmét arra használni, hogy a nádorral
jó békességben maradjon. Ferdinánd is a maga részéről azt tanácsolá
a nádornak, hogy kimélje meg a fejedelmet, a mire jó okai voltak a
rá nézve oly kedvezőtlen svéd háború vesztett csatáiban.</p>
<p>A nagy erővel kezdett harcz lankadni kezdett s hogy a végdöfés
is megjőjön, az egész mozgalom vezére, Bethlen István hirtelen
meghalt forrólázban.</p>
<p>Ez nagy csapás volt azokra, kik a harczot akarták. Zólyomi
Dávid, a másik vezér, inkább kalandor volt, mint hadvezető; a
fejedelem félté tőle trónját, melyet fiára is óhajtott hagyni, s
aggódott miatta, ha Zólyomit túl hagyja rajta nőni.</p>
<p>Debreczen azonban még mindig tartotta magát, s Keresztszegi uram
még mindig képes volt hadsereget <span class="pagenum"><a name="Page_147" id="Page_147">-147-</a></span> állítani ki minden
órában, bármely oldalról jövő ellenséggel szemben, s bizony
megfelelt volna neki emberül.</p>
<p>Egy napon, midőn a tanácsházba felmenne, törvényt látni köz- és
magánügyek felett; a mint gondolatokba elmerülten székéhez sietne,
akkor veszi észre, hogy széke nem üres, azon valaki már ül, és azon
valaki senki sem más, mint – a száműzött Igyártó.</p>
<p>Keresztszegi bámulva tekinte körül, ha nem álmodik-e? a komoly
arczok, mikkel tekintete köröskörül találkozott, biztosíták, hogy
itt igen súlyos igazságot látnak ma az ő saját fejére.</p>
<p>Nem hagyta magát megrezzentetni.</p>
<p>Bátran és elszántan odalépett Igyártóhoz s annak vállára téve
kezét, nyugodtan kérdezé:</p>
<p>– Hogy jött kegyelmed e helyre?</p>
<p>Igyártó visszanézett rá és egy irást, mely az asztalon feküdt,
nyújtott válasz helyett.</p>
<p>Keresztszegi nem ügyelt az irásra.</p>
<p>– Ki engedé meg kegyelmednek a hazatérést? Miért foglalja el
kegyelmed elnöki székemet?</p>
<p>Igyártó újólag a pecsétes levelet nyujtá eléje.</p>
<p>Keresztszegi haragra gerjedten kapta azt ki kezéből s
olvasatlanul az asztalra vágta.</p>
<p>Erre a tanácsosok mind felugrottak székeikről, s az elszörnyedés
hangján kiáltának fel: «a fejedelem levele!»</p>
<p>E szóra kissé lecsillapult s mogorván kérdezé:</p>
<p>– Mit parancsol tehát a fejedelem?</p>
<p>A főjegyző felvevé az iratot s felbontva azt, az állva hallgató
tanács előtt felolvasá annak sorait:</p>
<p>«Mi, első Rákóczi György, Erdély fejedelme, tudatjuk
kegyelmetek, úgymint nemes szabad Debreczen város közönségével,
hogy miután a római császár ő felségével többé hadat folytatni nem
szándékunk, e végre felültetett hadaikat menten leszállítsák s
minden ember a maga mesterségéhez visszatérjen. Egyúttal
elrendeljük, hogy Igyártó Mihály ellen hozott számkivetési rendelet
ezennel <span class="pagenum"><a name="Page_148" id="Page_148">-148-</a></span> megmásíttassék, s ugyancsak nevezett
férfiú általam Debreczen városa birájának kineveztetik: a mit is
ezennel elrendelek.</p>
<p class="right">I. Rákóczi György.»</p>
<p>Keresztszegi összefont karokkal hallgatá végig a fejedelmi
parancsot.</p>
<p>– S mit mond erre a nemes tanács?</p>
<p>– Térdet, fejet hajtunk a fejedelem előtt, válaszolt a a
főjegyző; a többiek is rázúgták az igent.</p>
<p>Keresztszegi szomorúan tekintett maga elé.</p>
<p>– Ha a fejedelem ketté akarja törni a kardot, az neki
szabadságában áll, de jusson eszébe, hogy a ketté tört kard soha
egész nem leszen többet! Én nem állok akarata ellen. Ha ő békét
akar, én nem harczolok az ő nevében; de kötelességemnek tartom
városunk érdekében tiltakozni az ellen, hogy mi fölénk bárki is
birót nevezzen ki, s birákat tegyen le helyeikből. Én lemondok
önként, ha ezzel a fejedelemnek kedvét találom; de tagadom, hogy
joga lenne engemet letenni városunk vezényletétől, a nélkül, hogy
bűnöm miatt el volnék itélve. Egyedüli vétkem az, hogy véremet
ontottam érte. És tiltakozom az ellen, hogy kegyelmes urunk nekünk
birát nevezzen ki, midőn azt választani a város népének egyedüli
joga. Legyen helyettem Igyártó uram a nép kivánata szerint biró. Ha
a fejedelem úgy kívánja, én biztosítom, hogy meg fog történni.</p>
<p>– Kegyelmed nem biztosít többé semmit és senkit e város árkain
belül, szólt Igyártó Mihály, mert kegyelmed fogoly!</p>
<p>Keresztszegi nyugalommal adta meg magát.</p>
<p>– Nem védem magamat. Vezessenek a börtönbe. Majd ha szükség lesz
rám, akkor jőjjenek ismét értem. Én városomnak, szülőhazámnak
mindig híve maradok.</p>
<p>«Ad arma! ad arma! ad arma!» hangzott a riadó a debreczeni
kollegium-kapun belől, midőn megtudták odabenn Keresztszegi
elfogatását; mert ámbár a seniorok értesítve voltak a tanács által
előre az eseményről, s a vigilansok <span class="pagenum"><a name="Page_149" id="Page_149">-149-</a></span> által bezáratták a
kapukat, nehogy az ifjuság valami garaboncziát kövessen el, azok
mégis megtudták azt az ablakon keresztül felkiáltott sürgönyökből,
s egy pillanat alatt pad alá voltak vágva a studiumok és
kalamárisok, feltörve a szekrények, mikben a tűzverő botok álltak s
azután a kaput kivetni sarkából, az épen csak egy gondolat
volt.</p>
<p>– Ad arma! árulás van a városban! kiáltozá végig a vásártéren
Ormándy, a nehéz «első botot» forgatva feje fölött; «incendium!» ég
a város becsülete! Elfogták Keresztszegit.</p>
<p>«Elfogták Keresztszegit!» zajdult végig a vásáros nép között a
rémkiáltás; s azzal egyszerre fölkeveredett a világ; a csizmadiák,
szűrszabók hirtelen szétszedték sátraikat s vállaikra vetve a
sátorkarókat, ügettek a diákok után; a hentesek előrohantak
állásaikból taglókkal és fejszékkel, s hogy minden módja meg legyen
adva a vészlármának, nehány polgár elfoglalta a kis templom tornyát
s a zendülő zsivajban egy félrevert harang gyászkondulása kezdett
szólni.</p>
<p>A tanácsot nem lepte meg a zendülés. Fel voltak rá készülve, még
pedig nem patkószegekre töltött ágyúkkal, nem spanyol lovasokkal,
avagy petárdákkal, hanem a debreczeni magyar polgár rettenetes
flegmájával.</p>
<p>Még az ajtókat sem zárták be, nehogy azokban is valami kár
történjék; jöhessen, a ki jönni akar a tanácsterembe, mint
egyébkor.</p>
<p>Humanissime Ormándy volt a legelső, a ki berohant az ajtón, s
fustélyát plántálva maga elé, rettenetes mennydörgő hangon elkiáltá
magát:</p>
<p>– Ki volt az a vakmerő, a ki elfogatta Keresztszegi biró
uramat?</p>
<p>Igyártó nagy malátiával szólt erre a haragos diákhoz:</p>
<p>– Kicsoda kend? hogy vetődik kend ezen helyre?</p>
<p>– Nevem Ormándy Gábor, felelt a diák kegyetlen bassus hangon.
Első masinista és nagy botos, nemkülönben <span class="pagenum"><a name="Page_150" id="Page_150">-150-</a></span> első
bassista a kollegiumban. Hát kend kicsoda ott az asztal végén?</p>
<p>A betódult diákság rettenetes bruhahával fogadta e furcsa
interpellatiót, melyben annyi igazság volt, hogy Igyártót csakugyan
nem tartozott még senki azon a helyen illetékesen elismerni.</p>
<p>Erre a főjegyző állt föl helyéről s szúrós, gúnyolódó orrhangon
felele Ormándynak:</p>
<p>– Ha kegyelmed studiosus, lásson a studiumok után. Ha kegyelmed
első bassista, præcanáljon az auditoriumban, ha kegyelmed
excedálhatnék, bajoskodjék otthon a carcerrel és a pedellussal; a
tanács dolgainak pedig hagyjon békét.</p>
<p>Ormándy nem hagyott neki többet beszélni.</p>
<p>– Minthogy pedig azonkívül debreczeni polgár is vagyok, számon
kérem, ki vetette fogságra választott főbiránkat, s ki tett helyébe
mást, a kit nem választottunk?</p>
<p>«Igen! követeljük Keresztszegi szabadon bocsáttatását!» kiálta
több hang a tömeg közül, mely lehangzott a piaczra, s megszaporodva
ezernyi torok ordításával tért megint vissza.</p>
<p>A tanácsbeliek készen voltak a jelenetre. A mint a terem megtelt
lázadó néppel, mindenik tanácsos vette a süvegét s föltette
fejére.</p>
<p>Főjegyző uram volt a példaadó. Szép, nagy nyestprémes kalpagja
volt, veres kifityegővel, azt magas, kopasz homlokára nyomva,
hivatalos hangon monda:</p>
<p>– Kocsma, nem tanácsház!</p>
<p>E szóval rendesen minden hivatalos ténynek félbe kelle
szakadni.</p>
<p>De humanissime Ormándy, a mint ezt meglátta, hosszú legény volt,
hirtelen, mint a lecsapó kigyó, áthajolt az asztalon s elérve
hosszú hordtávolú kezével főjegyző uram fejét, lekapá róla a
süveget.</p>
<p>Azon módon a többi tanácsos fejéről is egyszerre elragadozák
<span class="pagenum"><a name="Page_151" id="Page_151">-151-</a></span> a süvegeket, s így képtelenné tevék
őket a gyűlés profanatiójának legalább jelvényessé tételére.</p>
<p>A tanácsos urak a méltatlan bánásmódra egészen felgerjedének;
többen követelték süvegeiket vissza; a mikre voltaképen még azután
is szükségük lehetett, s kezdték a latinságot saját nyelvén, azaz
diákul fenyegetni, a miből nagy lárma keletkezett.</p>
<p>– Silentium! kiáltá Ormándy, végig vágva bunkójával a hosszú
asztalon. – Üljön le a nemes tanács. Most csak a süvegeket még,
később talán majd a fejeket!</p>
<p>E martialis rendreigazítás után átlátták a tanácsurak, hogy
csakugyan legtöbbre lehet menni az elébbeni taktikával, a vis
inertiævel, a hol a jus pugionist kell leküzdeni, s leültek
helyeikre szépen.</p>
<p>Ormándy e tusakodás közben kezébe kaparintá a jegyzőkönyvet.</p>
<p>– Hallatlan ez! Keresztszegi fogságra itélve azért, mert bátor
és vitéz vala.</p>
<p>Azzal kapta a nagy ólomkalamárist az asztalról s így szólt a
tanácshoz:</p>
<p>– Akarja-e a nemes tanács e decretumát rögtön megmásítani?
(Senki sem felelt.) Jó, nem akarja. Tehát majd én ráadom az utolsó
áldást. S azzal a határozatot végig önté tintával; az üres
kalamárist pedig oda nyujtá a kis botosnak: ecce humanissime
Dorozsmay, dugja azt bunkónak a gerundiuma végére, a nemes
tanácsnak pedig holnap reggelig több tinta ne adassék, se innen el
ne bocsáttassék, hogy újból ne decretálhassák az elfogatást. Most
pedig menjünk a tömlöczajtóra.</p>
<p>A tanácsterem előtt Dorozsmayt még egy csoport fiatalsággal
hátrahagyva, sietett le az erőszaktevő nép a börtönhöz s annak
ajtajáról leverve a lakatokat, nagy ujjongással hozá elő fogságából
Keresztszegit.</p>
<p>Már ekkor a harczias czéhek fegyverfoghatói, a milyen széles a
tér a városház és a nagy templom között, úgy <span class="pagenum"><a name="Page_152" id="Page_152">-152-</a></span>
betölték azt, s szünni nem akaró vivatozással fogadták a vállakon
emelt Keresztszegit.</p>
<p>Tóbi András, a választó polgárság szónoka, fogadta a
kiszabadultat.</p>
<p>– A tanács hűtlen lett a város decretumaihoz, a tanács nem
előljáróságunk többé! Kegyelmed foglalja el birói székét s
rendeljen még ma új választást.</p>
<p>Keresztszegi felállt egy vásári asztalra s inte, hogy szólani
fog.</p>
<p>Az egész zajgó néptömeg lecsendesült.</p>
<p>Keresztszegi szava semmivel sem volt határozatlanabb, mint
egyébkor.</p>
<p>– Szülöttehazám fiai! A nemes tanácsot ne vádolja senki; ők
akképpen cselekesznek, a hogy ő nekik a nagyságos fejedelem
parancsolta, a kinek engedelmeskednünk kötelesség. Mi ő érte
fogtunk fegyvert, s azt ő ellene nem fordíthatjuk. Azért ne kivánja
senki a nemes tanácsot sérteni, mert a fejedelmet sérti meg benne,
a ki a mi urunk és a vallás fentartója. Én pedig kinevetni való
volnék, ha oly büszke akarnék lenni, mint Coriolanus, hogy midőn
megütött Róma, átfussak a volscusokhoz. Azért vegyék be kegyelmetek
az én tanácsomat. Tegyenek le minden fegyvert, s hagyjanak föl
minden erőszakkal. Én ime önként számüzöm magamat e városból, és
soha többé visszatérni nem fogok. De addig el nem hagyom
börtönömet, a míg mindenki haza nem tér, s az éjszakai harangszónál
egyetlen egy lélek sem fog járni az utczákon. Akkor elmegyek és
előbb nem; kiséretlenül, zajtalanul. Kegyelmetek pedig, hogy
megmentsék a törvény lelkét és az ősi szabadságot, nehogy vagy a
törvény, vagy a fejedelem ellen fejüket fölemelni
kényteleníttessenek, végezzék el maguk között, hogy eltávozásom
után válaszszák meg szabad akaratukból Igyártó uramat birájuknak,
mintha nem történt volna kineveztetése. Egyebekre nézve az Isten
áldása legyen kegyelmetekkel és egész városukkal.</p>
<p>Mint a gyászoló felek a temetőből, úgy hullongtak haza
<span class="pagenum"><a name="Page_153" id="Page_153">-153-</a></span> a férfiak a piaczról e szomorú beszéd
után; hallgatva, duzzogva, fejüket süvegbe, subába rejtve,
Keresztszegi pedig, mint mondá, visszament tömlöczébe, csak azt
ismételve a marasztalásra: «majd ha tiszta lesz az utcza».</p>
<p>Alig lehetett még öt óra, midőn jöttek hozzá jelenteni: hogy
«tiszta már az utcza» s a kedvéért bizonyosan elébb meghúzták egy
negyeddel a délesti harangszót.</p>
<p>Akkor megindult a nyitott börtönből a számüzött vezér.</p>
<p>Nem kisérte senki, a hogy kivánta; ő sem tekintett sem jobbra,
sem balra, ki néz utána a zárt kapuk mögül?</p>
<p>Nem énekelt zsolozsmákat, miként ellenese, nem csinált érzékeny
jelenetet eltávozásából, még csak kutyája sem volt; a legelső
sikátornál becsapott, hogy észrevétlenül hagyhassa el a várost.</p>
<p>Megkeményíté szivét. Föltette magában, hogy csak egyszer sem fog
visszatekinteni.</p>
<p>Megállhatta egész az utolsó házig, ott megállította valami nehéz
kő; valami átléphetlen nagy kő – ott a szívben: ne forduljon-e még
egyszer arczczal vissza, hogy meglássa azokat a tornyokat
utoljára.</p>
<p>Nem!</p>
<p>Indult. Ekkor egy kéz fogta meg kezét s megszorítá.
Összerezzenve tekinte hátra. Ilonka állt mögötte, Igyártó leánya,
az eljegyzett menyasszony, ki őt számüzött apjáért évek előtt
elhagyá.</p>
<p>– Én vagyok itt, suttogá a leány; utánad jöttem és veled
megyek.</p>
<p>– Kit elhagyál apád miatt! szólt Keresztszegi szomorú
kétkedéssel.</p>
<p>– Akkor apám volt számüzött, most te vagy az. Akkor neki volt
szüksége társra, most te neked.</p>
<p>A keményszivű férfiú nem állhatá meg, hogy keblére ne szorítsa
régi szeretőjét, és soká, igen soká ne sírjon előtte.</p>
<p>– Isten áldjon meg ezért, rebegé Keresztszegi, hogy szive
megkönnyebbülhetett. De most eredj vissza. A hová én megyek, oda te
velem nem jöhetsz. <span class="pagenum"><a name="Page_154" id="Page_154">-154-</a></span></p>
<p>– Én pedig veled megyek tűzbe, vízbe, földbe!</p>
<p>– Én a «rettenetes» kastélyba megyek! szólt szikrázó szemekkel
Keresztszegi.</p>
<p>A leány átölelte nyakát erős karjaival.</p>
<p>– Oda is veled megyek.</p>
<p class="center">* * *</p>
<p>Igyártó Mihály uram birósága alatt történt az az eset, hogy egy
sok év előtt Debreczenből lator portyázó tatárok által ellopatott
fiúgyermek, mint nagy, felnőtt siheder haza került.</p>
<p>A mint a fiu elbeszélé, a tolvajok által temesvári
rabkereskedőnek adatott el; az a többi rabszolgákkal együtt
lehajtotta egész Stambulig; ott vette meg Szulali műderrisz.</p>
<p>Tizenhat esztendeig szolgált megvevő gazdájánál, dicsérte, hogy
igen jó ember volt, s mikor a műderrisz meghalt, felesége «ura
lelkéért» való áldozatul, mint a krónika mondja, szabadon
bocsáttatá annak rabszolgáit.</p>
<p>Szulali rabszolgája még emlékezett Debreczenre, arra a városra,
melynek négy tornya van, s egyiken sincs kereszt; a hol fonatost,
sulymot és sertéshúst árulnak a piaczon, s ez emlékek után, sok
hányódás, vetődés mellett, ismét hazakerült szülötte városába.</p>
<p>Itt régen elfeledte már mindenki; azt sem tudták, ki volt valaha
a családja? ő maga csak annyit tudott megmondani, hogy őt valaha
Péternek hítták, a gazdáját pedig Szulalinak. Rajta is maradt aztán
holtig a «Szulali Péter» név.</p>
<p>Török gazdájánál tevéket őrzött a jámbor, s azokhoz, mint
mondják, nagyon alaposan értett; hanem hát ennek az egész
tanulmánynak nagyon kevés hasznát veheté Debreczenben, a hol nem
igen látnak más tevét, mint a mit istvánnapi vásárkor mutogat az
utczán a hasított orrú szerecsen.</p>
<p>Ennélfogva a nemes város nem tudott neki alkalmasabb
<span class="pagenum"><a name="Page_155" id="Page_155">-155-</a></span> foglalkozást adni, mint hogy megfogadá
a városi gulya mellé, segédbojtárnak.</p>
<p>Állt pedig akkoriban Debreczen városának «rideg gulyája» 72 ezer
darab szarvasállatból; külön lévén még azután a borjúcsorda, mely
szintén nagy összeget képviselt: itt bizony nem volt nehéz
alkalmazást kapni.</p>
<p>Egy nyári napon krónikai nevezetességű vihar tombolt végig az
alföldi síkon; a forgószél elkezdte tánczát odafenn Tokajnál, ott
minden malmot letépett lánczáról a Tiszán, azután lekerült
Kállónak, végig seperte a Hortobágyot, egy nagy vargabetűt tett
Belényes felé s végre a bihari havasok rengetegébe ölte el magát,
útjában szekereket forgatva fel, kazlakat ragadva a felhők közé,
házakat döntögetve össze s útjába eső erdőket facsarva ki
töveikből, mintha csak nyűtt kenderbozót volnának.</p>
<p>Ez itéletnapi orkán a gulyákat is úgy szétszórta, hogy azokat
hetek mulva hét határból kellett összeterelni, sok oda is veszett,
sőt egy pár bojtárnak eltünését is kesergi a krónika, kik a
megáradt Hortobágy mocsáraiba veretve, azokban siralmasan
elvesztek.</p>
<p>Szulali bojtárt gulyájával együtt azon táj felé űzte a zivatar,
a hol a rossz hírű kastély feküdt. A nemes tanács szigorú
rendeletet adott ugyan, hogy senki a marháit oly távolságban a
kastélytól legeltetni ne merészelje, a mennyire annak vitorlás
tornya meglátszik, mert az pörös jószág; még majd megvehetnék a
városon a sok évi használatot, ha valaki rátenné a lábát.</p>
<p>Ilyen kétséges birtokú jószágok még a mult évtizedben is voltak
hazánkban, mint egy havasi völgy Erdély és Magyarország között,
melyre soha birkanyáj és kaszáló ember nem vetődött, s melyet
messzeföld füvészei, mint a botanica Eldoradóját ismertek, míg az
utóbbi évtized intézményei aztán minden hosszadalmas
«enyim-tied»-féle vitát igen rövid úton megszüntetének.</p>
<p>Azonkívül is sok rossz mesét tudtak a pásztorok egymás
<span class="pagenum"><a name="Page_156" id="Page_156">-156-</a></span> közt regélni arról a kastélyról, a
melyhez közelíteni nem szabad, de nem is üdvös.</p>
<p>Azonban ha még annyi tilalomfával lett volna is elrekesztve a
határ, s minden bokorban sárkány és minden odvas fában zsivány
lakott volna, sem akadályozhatja vala meg Szulalit, hogy arra
fusson marháival együtt, a merre a forgószél kergeti, melyben úgy
sem láthatott tíz lépésnyinél tovább, s csak akkor vehette észre,
hol jár? mikor a maga előtt futó tulkokat csülkig látta dagasztani
az ingoványban. Valami mocsáros helyre jutott.</p>
<p>A szétvert gulya bömbölve törtetett a szél korbácsa alatt mindig
mélyebbre a posvány közé. A nádasban el-eltévedt egy-egy tulok,
vagy belerekedt a dágványba, s nem birt kivergődni a szövevény
közül. Utoljára Szulali tulajdon hátas lova is szügyig szakadt a
tőzegbe, s nem birt többé csülökre kapni; a legény látta, hogy ez
veszni indul, s leugrott róla, gyalog kisértve meg a
menekülést.</p>
<p>Gázolva, úszva, végre egy emelkedettebb helyre jutott, mely buja
páfránnal volt benőve, ott jónak látta magát meghúzni, eldugva
fejét a sürű mohában.</p>
<p>Egyszer-egyszer föltekintett, körülnézni a világban; ha a
porfelleg és zápor engedte, nagy messze a szélmentében látott egy
sötét erdőt; annak a közepében egy magas házat; s valahányszor
szélcsendesültével újra felnyitá a szemét, felemelte a fejét,
mindig úgy tetszék, hogy az az erdő közelebb jön, a ház is közelebb
látszik.</p>
<p>Török boszorkányok játéka ez! de valóban igaz. Mire
beesteledett, az az erdő olyan közel volt hozzá, hogy megismerhette
a fákat, hogy azok gesztenyék; láthatta, mennyit levert róluk a
szél, hogy összetördelte koronáikat, s a fák mögött a magas háznak
minden ablakát a felső soron megszámlálhatá.</p>
<p>Azt nem tudta a jámbor, hogy menedéke úszó láp, melyet a vihar a
bürütől elszakasztott, s a mocsárban addig hajtott ellenkező
irányba, míg ismét valami parton megfeneklett. <span class="pagenum"><a name="Page_157" id="Page_157">-157-</a></span></p>
<p>Szulali, a mennyire meg volt győződve a felől, hogy tündérek
játéka nélkül az erdő és palota így nem jőnek szegény üldözött
pásztor embernek helyébe, annyira bíztatva érzé magát azon
következtetéstől, hogy a mely tündérek ilynemű csodákat követnek
el, azok csak jó tündérek lehetnek, s hogy hasonló előzékenységet
az ezeregyéjszaka valamennyi bujdosó herczege aggodalom nélkűl
szokott elfogadni, miért ne ő is?</p>
<p>Vevé tehát a tarisznyáját, melyet feje alá tett volt, s neki
indult a tündéri erdőnek, a hol is legelső dolga volt iszákját
megrakni a sürűn terített gesztenyéből, abban a biztos hitben, hogy
abból reggelre, szokás szerint, mind igazgyöngy és karbunkulus
lesz.</p>
<p>Csakhamar megtalálta az erdőben az útat, mely a kastély felé
vezet; tündérekről való képzelete folyvást erősödött, midőn annak
udvarára érve, azt telve találta a vihar elől oda menekült
csapatjaival a szarvasoknak, őzeknek és nyúlaknak. Ezek bizonyosan
mind átváltoztatott tündérek!</p>
<p>Az állatcsoportok semmi akadályt sem gördítének eléje, hogy a
kastély ajtajáig juthasson. Nagy, tizenhat ágbogú szarvasbikák
bámulva néztek az ismeretlen jövevényre, s hagyták maguk mellett
elmenni; s kiváncsi nyúlsüldők tekintgettek két lábra állva a
furcsa idegen elé, megrebbenés nélkül. A közös vész megszünteti az
állatoknak egymástóli félelmét.</p>
<p>Szulali belépett a kastély ajtaján; végig ment a nesztelen
folyosókon, felkapaszkodott a lépcsőn s bekoczogtatott az első
szoba ajtaján, melyet zárva látott maga előtt, a hogy ezt a
becsületet már megtanulta otthon biró uramnál; de a koczogtatásra
senki sem felelt, hanem a mint a kilincsre tette a kezét, s a
závárt felnyomta, a szél úgy kicsapta az ajtót, hogy Szulali
hanyatt esett bele. «Üm! A tündéreknek erős kezük van».</p>
<p>Szulali fölszedte magát a földről, s négykézláb bemászott a
tündérek teremébe, a hol nem talált senkit. És azonfölül még
semmit. <span class="pagenum"><a name="Page_158" id="Page_158">-158-</a></span></p>
<p>Hanem hiszen így szokták azt a tündérmesékben is mindig. Eleinte
csak egy romladék, a négy salétromverte fal között rokkant
tölgyfaasztal, a kandalló tetején ül egy magányos bagoly, hanem
azután egyszerre átváltozik a bagoly szárnyas dzsinné, a terem
fénylik a drágakövektől, az asztal görnyed a halmozott
kristályserlegek, arany tálak terhe alatt s a kandallóból
tündérvilági kapú lesz, melyen seregével lépnek elő Majmuna és a
kigyó-királyné, meg a beszélő fák tündérei.</p>
<p>Egyszerre nagyot csattan a háta mögött, Szulali ijedten fordult
hátra. Hát biz ott a nagy szél csapta be a háta mögött az
ajtót.</p>
<p>Szulali ezt nem vette tréfára, hogy az ember háta mögött az
ajtót betegyék, s hozzá látott, hogy azt újra kinyissa. Ez azonban
sehogy sem sikerült. Nem birta semmi erővel és fortélylyal a
kilincset lenyomni, vagy elfordítani; pedig próbálta húzni is,
tolni is, rázta, emelte az ajtót, de az ajtó csak nem nyilt ki
neki.</p>
<p>No most innen ki nem lehet menni többet! Az ablakokon erős
keresztvasak, a tündérek megfogták a vakmerő betolakodót.</p>
<p>Szerencsére itt van még a kandalló, annak kürtője van, azon
megint ki lehet jutni a levegőre. Ott ugyan mérges zivatar van, de
szebb az mégis a bezárt ajtónál.</p>
<p>A kandalló hátlapja korommal volt fedve, feneke korommal tele, a
hogy legutoljára melegedtek nála. Szulali a keresztvasakon könnyű
szerrel felkapaszkodott a kéménybe.</p>
<p>A mint azonban a kémény tetejéig ért, nagy szomorúan tapasztalá,
hogy nincs annak valami okos szája, a min az ember keresztül
bujhatnék, hanem épen csak négy gömbölyű nyilása az oldalán, a
miken legfeljebb a fejét dughatja ki valaki.</p>
<p>Próbálta e nyilásokat nagyobbra tágítani, de tapasztalá, hogy
azok faragott kőbe vannak vágva. Kénytelen volt innen is
visszatérni. <span class="pagenum"><a name="Page_159" id="Page_159">-159-</a></span></p>
<p>A mint azonban a keresztvasakon lefelé ereszkednék, hirtelen
hangokat hall a kürtő alatt, mint mikor rozsdás vaskapú csikorogva
nyilik fel.</p>
<p>Letekint s bámulva látja, hogy a kandalló hátlapja félre van
fordulva, mint egy ajtó s azon keresztül egymásután lépkednek elő –
nem tündérek, hanem fegyveres férfiak.</p>
<p>Közöttük igen sok ismerős arcz, kiket mintha látott volna már
Debreczenben; ifjak, vének; és utoljára egy valóságos tündér, egy
szép, fehérruhás asszony, nagy, hosszan leeresztett fehér fátyollal
a fején.</p>
<p>A jövevények mind kardokkal, alabárdokkal, puskákkal és török
jatagánokkal voltak felkészülve, még az a gyönge asszony-személy is
háromélű egyenes kardot viselt az oldalára kötve.</p>
<p>A csapat vezére, egy magas, izmos termetű férfi, kitünt a nagy
kócsagtollról, melyet kalpagjába tűzve viselt.</p>
<p>Mikor mind benn voltak a teremben, akkor azt kérdezé a vezér,
hogy be van-e zárva az ajtó?</p>
<p>Egy férfi odalépett, s azt mondá: azon módon van, a hogy
legutoljára hagytuk, a tolózár helyén.</p>
<p>Ebből Szulali paraszteszével kitanulta, hogy a tolózár nem
ereszté őt ki, a mit nem vett észre. Valószinűleg a szélroham, mely
az ajtót egyre rázta, felnyitá azt, mielőtt bejött rajta, s mikor
háta mögött becsapta, akkor ismét betaszítódott a závár.</p>
<p>Szulali lélekzetét visszafojtva leste, hogy mi fog itt történni
most?</p>
<p>Az bizony nem volt tündéri lakoma.</p>
<p>Legelőbb is egy halvány ifjut eskettek meg az evangéliumra, hogy
semmit abból, a mit megtud, el nem árul, s mindent, a mi rábizatik,
híven teljesíteni fog.</p>
<p>Eskű végeztével meg kellett neki csókolnia a vezér kivont
pallosát, annak jeléül, hogy esküszegés esetére azzal fog
megöletni. <span class="pagenum"><a name="Page_160" id="Page_160">-160-</a></span></p>
<p>Szulali szivében hülni kezdett a vér. Ha őt most itt kapnák!</p>
<p>Abban a halavány ifjuban megismerte a biró Igyártó Mihály fiát,
Vincze úrfit, kit sokszor látott a háznál.</p>
<p>És azután még többet is megtudott.</p>
<p>Vincze úrfi, a mint esküjét végezte, odalépett ama fehér
asszonyhoz, ki a vezér oldala mellett állt, és azt testvérének
szólítva megölelé, megcsókolá. Hasonlóul megölelé a vezért is.</p>
<p>Ebből Szulali megtudta, hogy az a vezér Keresztszegi, kiről
annyi kalandos mondát regélnek estenkint a pásztortüzek mellett.
Valami vegyítéke e mesekör a harambasák, a hősök és a próféták
regéinek.</p>
<p>És azután még többet is hallott Szulali, a mitől hajszálai
felálltak.</p>
<p>Furfangosan kigondolt veszélyes terveket, részletesen
megvitatva; – a kit ezen rajta kapnának, hogy véletlenül megtudta,
azt bizonyosan apró darabokra vágnák. Hiába esküdnék meg
keresztyénül és mahomedánul, őt élve nem hagyhatnák e titokkal.</p>
<p>A mint elvégezték a rejtélyes emberek a szörnyű tanácskozást,
lakomához fogtak, mely bizony takarékos volt: sajt, kenyér,
szalonna és bor. A fehér asszony még bort sem ivott, hanem egy
kristályban vizet hoztak neki.</p>
<p>A lakoma után mindnyájan kezet szorítottak a vezérrel és az
asszonynyal a kandalló mögötti rejtett nyiláson egyenkint
eltávozának.</p>
<p>Leghátul maradt maga a vezér és a legújabban felavatott Vincze
úrfi.</p>
<p>A vezér azt parancsolá az ifjunak, hogy azon fenyőfáklyákból,
miket a többiek hátrahagytak, midőn ők is eltávozandnak, rakjon
tüzet a kandallóban. Ezt azért kell tenni, hogy a midőn a
kandallóban levő rejtekajtót ismét helyrecsukják, a megrakott tűz
újra belepje korommal az ajtónyilás minden választékát, s
észrevehetlenné tegye azt a kívülről néző előtt. <span class="pagenum"><a name="Page_161" id="Page_161">-161-</a></span></p>
<p>Hanem az elővigyázati intézkedésből az a kellemetlenség támadt a
kéményben levő Szulalira nézve, hogy ő neki vagy meg kellett ott
fuladnia a füstben, vagy pedig leugrania a kéményből.</p>
<p>E kétségbeejtő állapotban az a mentő eszme villant agyába, hogy
újra felkapaszkodjék a kémény tetejéig, s ott azon a lyukon,
melynek épen szemközt fúj a szél, kidugja a fejét, testének egyéb
földi alkatrészeivel nem bánva akár mi történik.</p>
<p>A mentő eszme egészen czélszerű volt, bárha kemény áldozatokkal
járt. A kéménylyukon kidugott fejét órahosszat vágta arczban a
viharhordta záporeső, legkisebb módja nélkül az önvédelemnek, míg
testét átjárta a forró füst kegyetlenül, úgy, hogy midőn az alanti
tűz elhamvadtával ismét annyira tudott menni, hogy kellemetlen
őrállomásából leszálljon, nyakig megfagyva, azon alul felfüstölve,
alig tudott a lábán megállni.</p>
<p>De nem is állt sokáig egy helyben, hanem rohant az ajtónak,
félretolta a zárt, kimenekült, a lépcsőkön inkább esett, mint
futott lefelé; az udvaron keresztül bukdácsolt az erdő menekült
vadain, mik helyükből sem mozdultak azóta, s neki rohant az
erdőnek, míg újra meglelte azt a süppedékes helyet, a melyről
veszedelmére ide jött; ott befészkelte magát a mohába s ott
elcsigázottan elaludt.</p>
<p>Csak a másnapi dél költé fel. A zivatar után szép derült nap
lett, a tó vize, mit az orkán délnek torlasztott, ismét visszatért
sík súlyegyenébe s mikor Szulali széttekinte, hát nem látta sem az
éjszaki kastélyt, sem a gesztenyés erdőt sehol. Az uszóláp
visszahozta, a honnan elvivé.</p>
<p>Azt hihette volna, hogy mindazt csak álmodta, a mit látott;
hanem ruhái olyan feketék voltak, mint a kéményseprő inge, s
testének minden porczikája, mint azok a szép sonkák, a mik ki
vannak akasztva a debreczeni hentes-sátrak elé. Tarisznyája is tele
félig sült gesztenyével.</p>
<p>Ennyi tanujel mégis elég maradandó emléke a tündérekkeli
komázásnak. <span class="pagenum"><a name="Page_162" id="Page_162">-162-</a></span></p>
<p>Ha Szulaliban egy kis-pénz-árú magyar hazafiság lett volna, úgy
legelső kötelességének ismerte volna, hogy ott az előtte levő
vízben megfürödjék, s a sok keserű füstöt, kormot lemossa magáról,
azután pedig felkeresse Vincze urfit, s azt mondja neki: «én
kegyelmetek mellé állok»; hanem a hosszú török fogság törökké tette
már ezt kívül-belül; nem gondolt ez egyébre, mint a mire gondolt
volna bármelyik szerecsen eunuch, ki összeesküvőket lesett ki, hogy
tudniillik feladja őket az előljáróságnak. Ezért adatik ezután
jutalom és kitüntetés. – Tehát le sem mosta magáról a füstöt,
kormot, hanem olyan állapotban, a hogy a kéményből leszabadult,
ballag vala fel Debreczen városába, s ott beállított Igyártó Mihály
uramhoz.</p>
<p>– Biró uram, zendülés van a kastélyban.</p>
<p>– No, no fiam, inté őt szeliden a biró, elől kezdd, a mit
mondani akarsz. Ki fia vagy?</p>
<p>– Azt nem tudom. Hanem én vagyok az a Szulali, a ki haza jöttem
török rabságból, mostan pedig vagyok gulyás-bojtár a város
szolgálatában.</p>
<p>– Honnan jösz?</p>
<p>– A tilalmas kastélyból, annak is a kéményéből, a hogy érezheti
kegyelmed rajtam.</p>
<p>– Hogy jutottál oda?</p>
<p>– Tündérsziget vitt oda, az hozott vissza, nyúlak, őzek híttak
be, boszorkányok zártak be; harámbanda mulatott előttem, utoljára
tüzet raktak alattam s felfüstöltek.</p>
<p>– S mit csinált ott az a harámbanda?</p>
<p>– Tanácsot tartott, gyujtogatást végzett, emberhalált
határozott.</p>
<p>– Nem láttad arczaikat?</p>
<p>– Csak a mikor a kémény alatt ellépdegéltek. Hatvannégy férfi
volt és egy asszony. A hatvannegyedik még csak gyerkőcz, arra
ráismertem.</p>
<p>– S ki volt az?</p>
<p>– A kegyelmed úrfia volt az, Vincze úrfi, az asszonyt nénjének
szólította, a harámbasa pedig feleségének. <span class="pagenum"><a name="Page_163" id="Page_163">-163-</a></span></p>
<p>– S mit csináltak ott vele?</p>
<p>– Feleskették, hogy őket soha sem fogja elárulni, azután
megparancsolták neki, hogy a diákságot szerezze meg nekik, és hogy
biró fia lévén, a tanács végzéseit mindig tudassa velük.</p>
<p>– S mi szándékuk van az összeesküvőknek?</p>
<p>– Nagy és gonosz szándékaik vannak. Mindenkinek van handsárja,
kardja, puskája és két mordálya. Puskaport, fegyvert, pénzt,
ruhákat a pinczében tartanak, földalatti úton jönnek és mennek. Ezt
mind elmondták Vincze úrfinak ott, én hallgattam.</p>
<p>– S ki ellen van intézve az összeesküvés?</p>
<p>– Mind a két félre: a németre is, a törökre is. A németek és a
törökök békességet kötöttek, hogy egymást nem bántják. A harámbasa
azt végezte, hogy ő maga legényeivel felöltözik egyszer német
vasasoknak, akkor a váradi török urakat fogják pusztítani. Azután
ha abból visszajönnek, megint felöltöznek török ispahiknak, s a
szatmári német urakra rontanak, azokat mordály égetik fel, és így
tovább, míg csak a török meg a német megint újra meg nem haragszik
és össze nem kap.</p>
<p>– Elbeszélted már ezt valakinek másnak?</p>
<p>– Nem bíz én. Ide jöttem vele egyenesen.</p>
<p>– Hát csak maradj itt, fiam; mindjárt teszek felőled
rendelést.</p>
<p>Igyártó Mihály uram rögtön küldött egy darabontot doktor
Tóbiásért.</p>
<p>Doktor Tóbiás hírneves orvosa volt akkor Debreczennek; künn járt
akadémiákon s háromszegletű kalappal, csattos czipővel jött haza,
kis újjában hordva mindazt, a mit Hippocrates óta Paracelsusig
feltaláltak a természet búvárai, s csodakúrákat tett a «syrupus
diacodion»-nal.</p>
<p>A mint doktor Tóbiás megjelent bíró uram előtt, az így szólt
hozzá diákul, Szulalira mutatva:</p>
<p>– Ecce miserum vesanum. (Íme egy szegény tébolyodott.)
<span class="pagenum"><a name="Page_164" id="Page_164">-164-</a></span></p>
<p>És azután latin nyelven folytatták egymással az értekezést.</p>
<p>Doktor Tóbiás sokszor emlegette, hogy ő külföldön milyen
csudálatos úton-módon látta, tanúlta az őrültek kigyógyítását,
sajnálva nagyon, hogy e tudományának hasznát Debreczenben nem
veheti, miután e prózai városban olyan ritka az őrültségi eset,
hogy azt érdemes krónikába írni; a minek oka valószínűleg az, hogy
sík, lapályos földön, kivált a mely bőven termi a kenyeret és
szalonnát, nehéz valakinek az elméjét úgy megerőtetni, hogy
fölháborodjék.</p>
<p>Annál jobban kellett örülni Tóbiás doktornak az előfordúló
eseten, hogy íme akadt valahára egy, a kin bebizonyíthatja
tapasztalatait: ennek is Törökországban kellett felnőni, hogy
annyira kificzamodjék az esze, miszerint azt képzelje, hogy ő
rettenetes összeesküvést fedezett fel a puszta kastélyban.</p>
<p>Ebből a rögeszméből kell Szulalit kigyógyítani.</p>
<p>Szulalit mindjárt el is vezették a városi kórházba, ott egy
külön szobát rendeltek neki, vasrácsos ablakkal, s két erős
fogdmeget mellé, ha talán dühösködési rohamai jönnének.</p>
<p>Doktor Tóbiás legelébb is azon methoduson kezdé, hogy a kezére
bízottat egy ördögi apparátus alá állíttatá, mely állt egy
bádogedényből, a miből egy szivacson át minden tíz másodperczben
egy csepp víz hullott annak a feje lágyára.</p>
<p>Szulalinak nem tetszett ez a tréfa; akkor aztán megkötözték.
Akkor aztán elkezdett ordítani, s akkor még jobban megkötözték.</p>
<p>Az ordítás kihallott az utczára; kofák, gubás népek naphosszant
elhallgatták azt, s minden ember megtudta, hogy a «bolond Szulalit»
gyógyítják odabenn, vizet cseppegtetnek a fejére, de attól sem jön
eszére.</p>
<p>Két hét múlva doktor Tóbiás jelenté bíró uramnak, hogy a
cseppegtető kúra használt Szulalinak, most már igen csendesen
viseli magát. <span class="pagenum"><a name="Page_165" id="Page_165">-165-</a></span></p>
<p>– Hiszi-e még, hogy a kastélyban volt, és holmit látott?</p>
<p>– Erre az egyre esküszik, hogy igaz.</p>
<p>– Akkor még őrült, csak tessék őt tovább kúrálni, a míg «ebből»
ki nem gyógyúl.</p>
<p>Akkor aztán doktor Tóbiás más methodust kezdett. Tele rakta
Szulalit hólyaghúzó flastromokkal. Most kezdett el aztán még csak
Szulali ordítani, hogy a harmadik utczára is elhangzott.</p>
<p>Hanem azért a bőrét ott hagyta, de a meggyőződését meg nem
változtatá.</p>
<p>«Ott voltam, láttam! A szentekre, a prófétára!»</p>
<p>Azután elkezdte vele doktor Tóbiás azt az experimentumot, hogy
adott be neki gyomorlázító szereket, olyan apró adagocskákban, hogy
kitörésre soha se kerűljön a dolog, hanem a gyógyszer folytonos
émelygésben tartsa a beteg gyomrát.</p>
<p>Ez átkozott tréfa ellen minden erejéből protestált Szulali s
minthogy jószántából soha sem akarta bevenni azt a gonosz
decoctumot, minden kávéskanálnyi bevételhez nem csak az orvosságot,
hanem őt magát is fel kellett rázni s a száját felpeczkelni, s úgy
bele tölteni.</p>
<p>Ez sem használt; még erre sem akart a kastélyban látottaktól
eltérni.</p>
<p>Ekkor az orvos a koplaltatáshoz folyamodott. Nem adtak a
pátiensnek egyebet, mint vízben főtt sóskát, mely igen jó
vértisztító.</p>
<p>A kéthetes cursus vége felé Szulali bégetett, mint a birka s azt
már elismerte, hogy a fűevéstől toklyó vagy ürű lett belőle, de a
kastélyban látottaktól még akkor sem tágított.</p>
<p>Doktor Tóbiás pedig ide s tova már a fenekén volt a
tudományának.</p>
<p>Még egy kísérlet jutott eszébe.</p>
<p>Hallott és olvasott róla valamit, hogy valahol valaki zenével
gyógyítá ki az őrültet, s föltevé magában, hogy ezt megkísérti.
<span class="pagenum"><a name="Page_166" id="Page_166">-166-</a></span></p>
<p>Volt ugyanis a kórháznak valami gyarló, négy oktávás orgonája, a
mi azóta, hogy az épület megszűnt kápolna lenni, nem használtatott
egyébre, mint a kántor által orgonázási kurszusra ajánlkozott
tanuló ifjúság begyakorlására.</p>
<p>Doktor Tóbiás azt találá ki, hogy Szulalit egy olyan szobába
vitette, melynek ajtaja ez orgonás szobára nyilt, s megkérte szépen
a tanárokat, hogy engedjék meg a tanuló ifjúságnak, hogy felváltva
éjjel-nappal folytonosan orgonáljanak ottan.</p>
<p>Ez használt.</p>
<p>Huszonnégy órai zenegyógykezelés után égre-földre esküdött
Szulali, hogy soha életében tájékára sem volt a kastélynak, azt sem
tudja, van-e, nincs-e a világon? csak ereszszék ki innen.</p>
<p>Doktor Tóbiás mint tökéletesen kigyógyúltat adhatta át a
világnak. Hanem azért már Szulali híre meg volt alapítva a
környékben; csak «bolond Szulali»-nak nevezte őt azért minden
ember.</p>
<p>Szulali korántsem, hogy meg lett volna elégedve azzal a
jutalommal, a mit elárúlt titkáért a debreczeni bírótól kapott, sőt
inkább egyszer azon törte a fejét, miként boszúlhatná meg a rajta
elkövetett méltatlanságokat; másodszor pedig, hogy egyúttal miként
fordíthatná haszonra azt a tudományt, a mit neki tán csak még sem
hiába adott kezébe az a kegyes dzsin, a ki őt a kastélyba
elszállítá, s onnan megint visszahozta, mint a Majmúna szellem
Badrul Budúr herczeget egy tevebőrön.</p>
<p>Ha nem kellett a titok a hazai előljáróságnak, majd megveszi azt
a váradi basa drága pénzen.</p>
<p>Várad akkori basája, Asszán, igen kegyes ember volt. Minden
köntöse tele volt írva belűl az Alkorán aranymondásaival; ő valóban
testén viselte a török szentírást.</p>
<p>Ez ájtatos hangúlat egész a babonáig ment nála, s tudnivaló,
hogy a törökök vallásos babonái közé tartozik az, hogy ők az
őrülteket olyan szenteknek tartják, kiket a <span class="pagenum"><a name="Page_167" id="Page_167">-167-</a></span> próféta
kiválasztott, hogy a saját lelküket kivegye belőlük, s valami
dzsinnek a lelkét parancsolja beléjük; azokból tehát angyal vagy
ördög beszél, de mindenesetre magasabb szellem, a kit tisztelni és
rettegni illik. A kit a tébolyodott megszólít, annak meg kell
előtte állni és kívánságát kielégíteni, gorombaságait eltűrni és
semmivel vissza nem torolni, vagy épen megütni; mert akkor egy
földfeletti szellemet ütne meg az ember, s az majd boszút állna
megverőjén.</p>
<p>Asszán basa tehát, midőn egyszer kapúján ki akarna lovagolni,
egy szurtos embert lát maga előtt, ki e szavakkal állja útját:</p>
<p>– Méltóságós úr, én vagyok az a Szulali, a kit a gonosz
debreczeniek bezártak a bolondok házába, megkínoztak, kiéheztettek,
vízzel cseppegtettek, utóljára dudával gyötörtek, hallgasd meg az
én szavaimat, mert nagy hasznod lesz neked azokból.</p>
<p>Asszán basa mindjárt leszállt a nyeregből, a mint Szulali azt
mondta, hogy őtet a bolondok házából eresztették ki, s kérte, hogy
parancsoljon vele, mire van szüksége.</p>
<p>Szulali elkezdte előtte mesélni, a mik vele történtek.</p>
<p>Mikor azt elmondta, hogyan jött neki helyébe a kastély, a basa
leveté felső kaftányát, s szent borzalommal teríté a beszélőre.</p>
<p>– Íme fogadd, legyen köntösöm a tiéd. Mi kell még jámbor
őrült?</p>
<p>Szulali mesélt tovább a szelíd fenevadakról, a rejtélyes
szobákról, az összesküvők terveiről; s mentől tovább beszélt, annál
jobban meggyőződött Asszán basa a felől, hogy neki egy rettenetes
felfordúlt eszű emberrel van találkozása, s csak oldozta le magáról
dolmányát, övét, turbántekercsét, azt mind a beszélőre rakta át,
még a papucsait is lehúzta lábáról s azokat is sajátkezűleg Szulali
mezítlábos talpai alá rakta. Mikor végre ez ama tervet adá elő,
mely által a két császárt újra egymás ellen <span class="pagenum"><a name="Page_168" id="Page_168">-168-</a></span> akarják
ingerelni, akkor könyörögve szólt a basa Szulalihoz:</p>
<p>– Édes atyámfia, jámbor eszeveszett lélek; ha azt kívánod, hogy
az utolsó két darab ruhámat is odaadjam magamról, úgymint az inget
és a salavárit, akkor kérlek, cseréld meg velem a te alsó
köntöseidet, nehogy csúfra maradjak itt annyi nép előtt az utczán;
mert jól tudom, hogy az Alkorán azt parancsolja: ha pedig egy
őrülttel találkozol, add oda neki utolsó köntösödet is magadról, ha
ő kívánja, mert nagy az a szellem.</p>
<p>Szulali most vette még csak észre, hogy itt is mekkora őrültnek
tartják őtet? csakhogy a törököknél sokkal keresztyénibb szokások
vannak az őrültekkel való bánás dolgában.</p>
<p>Nem beszélt tehát többet Asszán basának, hanem megharagudott rá
és ott hagyta. A köntösöket mégis csak elvitte a testén; hogy ha
még egyszer valahová megy, be is bizonyíthassa tanujelekkel, mi
történt vele Váradon, nehogy erre is azt mondják majd, hogy bolond
fővel képzelte.</p>
<p>Mert az a szándéka volt, hogy ha nem kellett a kínált felfedezés
először szülötte urainak, a debreczenieknek; ha másodszor kínálva,
nevelő urai, a törökök is visszautasíták: majd elmegy vele
nagyságos uraihoz, a németekhez, a kik vannak a szathmári várban;
mert nagy boldogság az, mikor az ember így válogathat az
uraiban.</p>
<p>Parancsol vala akkoriban Szathmáron Stahr Fridrik, wallon
kapitány, ki nagyon bölcs és elővigyázó férfiú volt, a mire nagy
szüksége is lehetett az ő helyzetében, annyi fúrfangos magyar,
török és erdélyi ellenség tőszomszédságában.</p>
<p>Midőn Szulali a nagyon figyelmes úr előtt megjelent, Asszán
basától kapott exoticus köntösében, s kezdé előadni a történteket,
egész a legutolsó eseményig, egész a Váradon kapott kantusig, hát a
vitéz kapitány úr persze, hogy semmit sem hitt el neki abból az
egész beszédből. <span class="pagenum"><a name="Page_169" id="Page_169">-169-</a></span></p>
<p>– Hát te azt mondod, hogy a kastély hozzád ment?</p>
<p>– Úgy segéljen, uram.</p>
<p>– És azután megint eltávozott tőled?</p>
<p>– Úgy segéljen, uram.</p>
<p>– Abban a kastélyban debreczeni urak hadra esküdtek egyszerre
mind a két császár ellen?</p>
<p>– Úgy segéljen, uram.</p>
<p>– Ezért téged a debreczeni bíró megkínoztatott, a váradi basa
pedig saját ruhájába öltöztetett?</p>
<p>– Ugy segéljen, uram.</p>
<p>– Ez a ficzkó engem itt bolonddá tart; hozzátok elő a
derest.</p>
<p>Szulali most látta csak át, hogy minden mesének legérdekesebb a
harmadik része; esküdött mennyre, földre, nem használt:
levetkőztették.</p>
<p>A mint a lehúzott kantust kifordíták, rögtön meglátta minden
ember, hogy annak a bélése tele van írva holmi török betűkkel; azok
voltak alkoráni aranymondatok.</p>
<p>– «Ez kém!» kiáltának egyszerre a jelenlevők. Ez Asszán basa
kéme.</p>
<p>Azzal lehúzták róla a többi czifra gunyát is, s mindannyit
titkos írással tarkázva találván, megerősödének azon hitben, hogy
itt egy gonosz kémmel van dolguk, ki már tele is írta titkos
jelentéssel a köntöse bélésit; s rövidre fogták Szulalit, hogy
vallja be, mik vannak oda írva?</p>
<p>A jámbor pedig tevehajcsár korában épen nem tanúlt török betűket
ismerni, s így a legjobb akarat mellett sem mondhatott egyebet,
mint hogy a saját viselte öltözet titkaival merőben ismeretlen. Ő
eddig azt sem tudta, hogy azok betűk, azt hitte, valami
czifraság.</p>
<p>Stahr kapitány pedig nem volt az az ember, a kivel ilyen vastag
hazugságot el lehessen hitetni.</p>
<p>– Ha nem tudsz olvasni, majd megtanúlsz a deresen.</p>
<p>Szulalit azonban a mogyorók sem taníták meg arra, hogyan kell
törökül olvasni. Utoljára, hogy semmi vallomást <span class="pagenum"><a name="Page_170" id="Page_170">-170-</a></span> sem
lehetett belőle kiverni, Stahr kapitány megunta a vesszőzést s azt
parancsolta, hogy dobják ki a ficzkót a kapun s ha még egyszer a
vár közelében találják, csak akaszszák fel; azokat a tele írt
ruhákat pedig el kell zárni, majd akad egyszer valaki, a ki
elolvassa, mi van azokra írva.</p>
<p>Ilyenformán Szulali harmadizben pőrére vetkőztetve, jól
megpüfölve s kilöketve kerűlt elő abból a ritka szerencséből, hogy
egy éjszaka tündérek titkait leshette ki.</p>
<p>Ezúttal aztán tökéletesen meggyőződött a felől, hogy sokkal jobb
lesz neki senkinek sem szólni többet a debreczeni kastélyról, hanem
beállani pásztornak a legelső számadó gulyáshoz, a ki egy kopott
gubát akaszt a nyakába.</p>
<p>Már hiszen tiszta lehetetlenség is volna abból valamit elhinni,
a mit Szulali össze-vissza fecsegett akár Asszán basának Váradon,
akár Stahr kapitánynak Szatmárott, miután külön-külön mindegyik
ismert egyet a szóban forgó személyek közűl.</p>
<p>Asszán basa ismerte jól még a hazáját is, a hol a hévíz mellett
Igyártó debreczeni bíró leánya lakott. Korcsmárosné volt az és igen
tisztességes hírben állott. Megfordúlt a házánál maga Asszán basa
is elégszer, s semmi rosszat a fiatal menyecskéről nem tudott.
Annyi bizonyos, hogy férje az asszonynak nincsen, ő maga azt
mondja, hogy volt, de a hadjárat alatt elesett; s ugyanazért
Csukásné ifjasszonynak hivatja magát. Az tehát nem állhat, a mit
Szulali beszél, hogy ő hallotta, mikor az elpusztult Keresztszegit
a menyecske «édes uram»-nak czímezé, mert Keresztszegit soha se
látta senki Nagyváradon.</p>
<p>Hogy a menyecske mért nem megy apja házához Debreczenbe vissza,
annak egy igen világos és egy igen homályos oka van.</p>
<p>Az igen világos az, hogy itt jó keresete van. Annyi aranyat,
ezüstöt vesz be a török kalmároktól, kik ezen utaznak át, a mennyit
a debreczeni bíró soha sem lát, s saját háza is van már,
szőlőkerttel együtt. <span class="pagenum"><a name="Page_171" id="Page_171">-171-</a></span></p>
<p>Az igen homályos ok pedig az, hogy Debreczenben minden ember
ismeri egymást s a pletykakereső népek nem igen akarják azt
elhinni, hogy egy férj nélküli menyecskének, hogy is fejezik ki ezt
magyarúl szemérmetes virágnyelven? hogy «leesett a férje az
ugorkafáról s akkor törte ki a nyakát». Nem szokták azt jobban
magyarázni.</p>
<p>De még hihetetlenebb volt a mese a szatmári kapitány előtt, a ki
viszont Keresztszegi uramat attól a naptól fogva ismeré, a hogy
Debreczenből elszakadva Szatmárnémetiben letelepűlt s ott
timármesterséget kezdett; igen iparkodó ember volt, a tiszt urakkal
mind jó barátságban állt; a tanácsban is helyet foglalt, s a kiről
városszerte köztudomású dolog, hogy nőtelen és soha sem volt
felesége.</p>
<p>Lehetne-e e két külön városban lakó férfiról és nőről azt a
csodát feltenni, hogy egy házaspár, még pedig egymást szerető pár;
de a kik egymással csak egy kisértetlakta tanyán találkoznak,
fegyveres czimborák gyűlekezésében, s ott mívelik az
országfölháborítás nagy tudományát, a helyett, hogy örülnének az
életnek, mint más; s a míg fiatalok, járnának szerelemben és
boldogságban s bíznák a világ folyását a maga útjára.</p>
<p>Pedig hát mindaz igaz volt az utolsó szóig, a mit Szulali
beszélt.</p>
<p>Keresztszegi lakott Szatmárnémetiben, a felesége pedig
Nagyváradon.</p>
<p>Soha egyik sem láttatta magát abban a városban, a hol a párja
lakott.</p>
<p>Cselédek, utazók, vásárosok czíme alatt járt-kelt egyiktől a
másikhoz a hívek csapatja, kik a kötött békében meg nem nyugodva,
cselszövénynyel iparkodtak újra harczot előidézni; ezek hordták a
tudósításokat, a mik egyfelől Stambulból, más oldalon Bécsből,
harmadikon Kolozsvárról jöttek.</p>
<p>Senki sem gyanítá e kis, jelentéktelen szövetség létezését;
<span class="pagenum"><a name="Page_172" id="Page_172">-172-</a></span> az egész csendes világ meg volt
nyugodva abban, hogy az idén nem lesz háború. A két császár ki van
békűlve örök időkre s a fejedelem Erdélyben örűl a kis uraságnak,
melyben senki sem háborgatja.</p>
<p>Azok pedig, kik e titkos szövetségnek tagjai voltak, nagyon jól
tudták, hogy négy pallos között járnak; az egyiket a császár, a
másikat a szultán, a harmadikat a fejedelem, a negyediket maga
Debreczen tartja fejeik fölött megemelve.</p>
<p>Ezért nagyon óvatosak voltak. A szövetségbe csak olyant vettek
fel, kiért másik három jót állt a fejével, s az árúlóra halál volt
szabva.</p>
<p>Nem is fordúlt elő ily eset közöttük, csupán akkor, midőn
Szulali véletlenűl megleste összejövetelüket.</p>
<p>Keresztszegiék kémei ez árúlásról is értesűltek mind Szatmárott,
mind Nagyváradon s akkor az a rendelet adatott ki, hogy három
hónapig, szüret bevégeztéig, moczczanni sem szabad senkinek, hadd
aludjék el a hír, hadd hazudtolja meg az általános csend a
híresztelt összeeskűvést.</p>
<p>Voltak, a kik Szulalit azért halálra akarták keresni, de
Keresztszegi azt tanácsolá, hogy nem kell őt bántani, halála
megerősítené a mondát; míg ha futni engedik, megmarad felőle a
vélemény, hogy bolond, s egy bolond szavai mit ártanak?</p>
<p>Így lőn, hogy egész szüret végéig oly álló csend és hallgatás
volt a Tisza és Maros környékén, mintha legjobb barátságban volna
az egész világ. Soha sem volt a vásár olyan népes Debreczenben,
soha a diákok oly szorgalmatosak a kollégiumban, soha a szüretek
olyan vígak, mint ebben az esztendőben.</p>
<p>Mert tudni kell a magyar embernek azt a természetét, hogy neki,
ha csak a sarkáról nem húzzák a bőrt, mindjárt egyszerre jó kedve
van, s a búsuláshoz csak igen nehezen lehet hozzá szoktatni.</p>
<p>Szüret után való első vasárnap tartotta Igyártó bíró
<span class="pagenum"><a name="Page_173" id="Page_173">-173-</a></span> mostoha fia első prédikáczióját a nagy
templomban. Igyártó, hogy visszakerűlt Debreczenbe, másodszor is
megházasodott.</p>
<p>Bíró uram papnak nevelte mostoha fiát, ki gyenge testű, de erős
elméjű volt; kár lett volna a tudományokra nézve elvesznie.</p>
<p>Ezért benn is lakott a kollégiumban, a többi fiatalsággal
együtt. Tanárai, a nagytiszteletű tudós urak, ki nem fogytak
dícséretéből, a mily szorgalmas, lángeszű és különös csendes,
szelíd természetű ifjú volt. Társai nagy tiszteletben is tarták, s
ha valami viszálkodás volt benn a tápintézetben, azt rendesen ő
intézte el; nem kerűlt a tanári szék elé.</p>
<p>Ki hitte volna, hogy e szelíd, tudományos ifjú épen a vezetője
azon harczias szövetségnek, mely a kastély titkaiba van avatva.</p>
<p>Midőn ez ifjú hitszónok első prédikáczióját tartá, tömve, dugva
volt a templom, hallották már a hírét, mily szépen, mily kitűnő
lelkesen tud szónokolni, s akarta látni minden ember bíró uram fiát
a szónokszéken.</p>
<p>A felvett szent szavak Mózes első könyve XII. részének 11.
verseiből vétettek.</p>
<p>«Övezzétek fel derekaitokat».</p>
<p>Az ifjú hitszónok igen szép dialektikával tartá beszédét,
melynek folytán, beszédét szokásosan három részre osztva, az első
részben bebizonyítá, hogy az úr népének igaza volt, midőn az
egyiptombeli nyomorgatók ellen felzúdult s a szolgaság jármát
lerázta; a második részben előadá rendén, hogy mivel igaza volt
Izraelnek a zúgolódásra, menekülésében meg is segítteték a
seregeknek ura által; a harmadik részben végre reassumálta, hogy a
kik tehát méltatlan sanyargattatások alatt szenvednek, várhatják az
ő törekvéseikben az urak urának segedelmét.</p>
<p>A gyülekezet el volt érzékenyűlve a szónoklaton, ifja, véne,
férfia, asszonya magasztalá templomból kijövet a fiatal theologust,
s nagy papot jövendölt belőle. Azt pediglen <span class="pagenum"><a name="Page_174" id="Page_174">-174-</a></span> csak az
adeptusok tudták, hogy ez a jelszó: «övezd fel a te derekadat»,
mely tudtul adja az egymáshoz tartozóknak, mikor kezdődnek a
cselekvés napjai?</p>
<p>Azonban, ha bíró uram fiának volt esze, az apja sem maradt a
táppénzzel adós philosophiæ tanárának; még az nap délután nagy
dobszóval hirdették ki a népnek minden utczasarkon, hogy Erdély
felől gyilkos, égető tatárok csaptak be az országba, a kik ölnek,
pusztítanak, már Élesd körűl járnak; őrízkedjék tehát minden ember
a mezőkre éjszaka kimenni; ellenben a fegyveres czéhek foglalják el
az őrtornyokat, s senkit éjnek idején a város árkain se ki, se be
ne bocsássanak.</p>
<p>Az ilyen tilalom pedig szigorúan meg szokott tartatni, mert erős
regula volt felőle hozva a város statutumai közt; az árok éjjeli
áthágója félkeze vesztésével bűnhődött.</p>
<p>Így történt meg, hogy az összeesküdött napon Keresztszegi és
felesége egyedűl jelentek meg a puszta kastélyban, senki sem
gyülekezett hozzájuk; vártak két álló napig, s hogy ez alatt
Debreczenből senki sem érkezék, elhatározták, hogy egyik
csatlósukat elküldik Debreczen tájékára kémlelődni.</p>
<p>A csatlós éjszakára azzal a hírrel tért vissza, hogy a városnak
minden kapuját fegyveresek őrzik és senkit keresztűl nem
bocsátanak; azt mondják a tatár jön.</p>
<p>– Hiszen bár jönne, mondá Keresztszegi, legalább keverednék a
világ.</p>
<p>Annyit bizonynyal sejtett, hogy ez a bíró praktikája lesz s
annálfogva elhatározá magában, hogy valami nagyot fog ezúttal
ellene tenni, a minek majd keserves foganatja lesz.</p>
<p>E végre felvette ezüstös ruháját s feleségének azt mondá, hogy
csak várjon vasárnap estig; addig a romkastélyt ne hagyja el.</p>
<p>Azzal egy görcsös botot véve a kezébe, ment egyenesen oda, a hol
neki fejvesztés büntetése alatt nem volt szabad megjelenni,
Debreczenbe. <span class="pagenum"><a name="Page_175" id="Page_175">-175-</a></span></p>
<p>El is érkezett a város határáig szerencsésen; de már most, hogy
legyen az oda való bemenetel?</p>
<p>– Ha a kapún megy, ráismernek; ha árkot mászik, agyonlövik. Ott
tehát azt gondolta ki, hogy egy tanyai parasztot felfogadott, vinne
be egy szekér szénát Debreczenbe, s szállítaná azt el bíró uram
udvarába, kinek most szüksége van arra. A paraszt belegyezett; ő
pedig elvárva, mikor a szekér egyedűl maradt, elrejté magát a széna
közé.</p>
<p>Keresztszegi úgy számított, hogy a bíró szénáját a városba
bizonyosan beeresztik.</p>
<p>A bíró azután vagy otthon van, vagy nincs. Ha otthon van, a
szénát, mint miről semmit sem tud, el fogja küldeni, a gazda ember
kénytelen lesz a piaczon meghálni vele, s akkor ő éjszaka előjöhet
rejtekéből. Ha pedig nincs otthon, akkor ott marad a szekér a bíró
udvarán, s ez annál jobb.</p>
<p>Csakugyan úgy történt, a hogy ő számított. A kapún átereszték az
őrízők a fuvarost, még teszkerét is adtak neki, a mivel majd
visszajöhessen.</p>
<p>Igyártó udvarára érve, azt mondták az otthon lévő cselédek, hogy
a bíró nincsen idehaza; nem is mondta, hogy mikor jön meg? Az úrfi,
a diák idehaza van; de annak nem szabad kijőni a szobából; az anyja
vigyáz rá.</p>
<p>A kocsis megnyugodott e tudósításban, kifogta a lovait,
bekötötte az istállóba.</p>
<p>Keresztszegi a széna között hallott minden beszédet; azt is
hallá, mikor az esteli harangszót háromszor elhúzták, s innen
számított egy jó hosszú időt; mikor már gondolta, hogy éjszaka van,
a ház körüli zengés-bongás elcsillapult, akkor előjött
rejtekhelyéből.</p>
<p>Azután megvárta még, mikor az éji őr jön a tizenegy órát
kiáltani a kapuja előtt, olyankor minden házőrző eb a kapura rohan
s ottan csahol, nem ügyel az udvarra. Ebben a pillanatban leszállt
a szekérről, s a hol egy ablakban világot látott, azon
bekoczogtatott. <span class="pagenum"><a name="Page_176" id="Page_176">-176-</a></span></p>
<p>Vincze ült ott, a biró fia, egy nagy könyv mellett
virrasztva.</p>
<p>A zörgetésre felkelt, kinyítá az ablakot s kérdezé: ki jár
itt?</p>
<p>– Én vagyok itt, Keresztszegi.</p>
<p>– Az Istenért! hogy jön kegyelmed ide? sugá ijedten a fiatal
ember.</p>
<p>– Ne azt kérdezd, hanem hogy nem jött senki Debreczenből a
kastélyba?</p>
<p>– Én megtettem a jeladást: de apám keresztül járt az eszünkön, s
bezáratta a kapukat, hogy senki ki ne mehessen.</p>
<p>– Ha senki nem mehetett is, neked el kellett volna jönnöd.</p>
<p>– Anyám őriz, sugá szomorúan az ifjú.</p>
<p>– Ezt nem mondtad akkor, midőn nálunk felesküdtél. Tudhattad,
hogy a kik oda jönnek, azokra nézve nincs anya, testvér, nincs
vagyon, boldogság; nincs hosszú élet, hanem van egy távoli czél, a
minek mindent fel kell áldozni.</p>
<p>Az ifjú szomorúan süté le szemeit.</p>
<p>Keresztszegi folytatta a szemrehányást.</p>
<p>– Lelkésznek készültél, s a bibliát nem ismered; mert ha
ismernéd, tudnád, hogy szent Boldogasszony mennyire szerette isteni
fiát, és azért még sem tartotta vissza őt a testi haláltól. Aztán
tudnád, hogy szent József mily hű gondviselő atyja volt Jézusnak,
de a keresztfán meglátott kinszenvedésektől még sem iparkodott őt
megszabadítani. – Te sajnálod-e véredet hazádért, midőn az, ki
Isten fia volt, nem sajnálta te érted kihullatni vérét?</p>
<p>Vincze betette az ablakot, elfútta a gyertyát, s Keresztszegi
egy óvatosan nyitott ajtó csendes nyikorgását hallá azután.</p>
<p>Vincze szobája anyjáé mellett volt; azon kellett keresztül
jönnie. Midőn a hívó szóra megindult, mint megindul az álomjáró a
holdsugár hívására, ott látta anyját útjában. <span class="pagenum"><a name="Page_177" id="Page_177">-177-</a></span> A
kegyes nő csendesen aludt az Urban, kezeit keblén imára kulcsolva.
Bizonyosan imádkozás közben aludt el s bizton álmodik azon
erősségben, a mit az «Amen» végszava épít.</p>
<p>A ház és kapu kulcsait az ő feje alól kelle kivenni.</p>
<p>Ezt nem tehette Vincze a nélkül, hogy anyjának imádságos kezeire
le ne hajoljon s azokra egy halk csókot ne nyomjon. A kegyes
asszony nem ébredt fel fia búcsúcsókjára.</p>
<p>Ugyanezen az éjszakán történt az, hogy a puszta kastély udvarán
egy magános lovag szállt le a nyeregből s paripáját megkötve a
kapubálványhoz, maga egyedül felment a kastély sötét lépcsőin.</p>
<p>Midőn a főterem ajtajához ért, kihúzta övéből török kését s
annak ezüst veretes nyelével elkezdte az ajtót koczogtatni. Először
koczczantott kettőt, aztán 5-öt, azután 11-et, ismét tizenegyet,
megint tizennégyet, és újra tizenhármat, legvégül pedig egyet.</p>
<p>Ez pedig mind megannyi betűt jelzett, alphabet szerinti sorban
összeállítva «Bellona», s ez volt az összeesküdtek jelszava, melyre
a kastély rejtekei meg szoktak nyílni.</p>
<p>Az ajtó zárai alig hallható neszszel tolattak félre belül; a
férfi a kilincsre tevé kezét, és felnyitá az ajtót.</p>
<p>A nagy, éktelen terem sötét volt, benne egyes egyedül várt
Keresztszegi neje, Ilona.</p>
<p>Midőn a magányos férfi belépett, Ilona oda simult hozzá s
vállára borulva susogá:</p>
<p>– Te vagy az? Már visszajöttél, férjem?</p>
<p>Erre egy hang, melyet nagyon jól ismert, így válaszolt:</p>
<p>– Igen, én vagyok az – apád…</p>
<p>Ilona felsikoltott; de hirtelen elfojtá kiáltását. Azután ismét
csend lett.</p>
<p>A férfi lekeríté köpenyét nyakából s szétnézett, hogy hová
tegye.</p>
<p>– Az Istenért, hogy jött kegyelmed ide? suttogá alig hallhatólag
Ilona. <span class="pagenum"><a name="Page_178" id="Page_178">-178-</a></span></p>
<p>– Lóháton s az nagyon kifárasztott. Megengeded, hogy leüljek?
Ámbár különben ez a ház a városé volna; ha megengednétek.</p>
<p>– Lassabban szóljon kegyelmed, meghallhatják.</p>
<p>– Tudom, de nem félek tőle. Abból, hogy engem itt látsz,
tudhatod, hogy el vagytok árulva. Fel vannak fedezve terveitek;
körül vagytok fogva, csapatok állták körül az erdőt, minden oldalát
a kastélynak. A kik veletek vannak, azoknak száma kevés, mert
assecláitokat, kik Debreczenben laknak, a város kapuit elállatva,
bennrekesztém.</p>
<p>– Ki árult el bennünket? Testvérem?</p>
<p>– Arra ne legyen gondond. Egyébiránt nagy hiba volt
összeesküvésbe olyan fiatalságot avatni be, a ki még anyja szárnya
alatt van.</p>
<p>– Mit akar kegyelmed itten?</p>
<p>– Az hosszú sor! El akarom fogatni azokat, kik az országos
csendet és békét fölháborítni összeesküdtek.</p>
<p>– Férjemet is? kérdé rettegő hangon a nő.</p>
<p>– Szeretem, hogy kérdezed. Ez alku dolga közöttünk. Ő nekem
ellenségem, a sors úgy akarta; és a mellett vőm; ezt te akartad. De
se az, hogy ellenségem, se az, hogy vőm, nem nyom semmit a latban,
midőn a város sorsát fontolgatjuk. El vannak árulva terveitek, hogy
ti álnok cselfogásokkal mind a két császár sergei között olyan
összekoczczanást akartok intézni, mely a már elpihent háborút újra
fölelevenítse. Szándékoztatok egy időben török martalóczok
alakjában a nagykállói kis helyőrséget felkonczolni, s más oldalról
mint német muskétások felprédálni a Belényesen levő törökséget.
Erről én mind pontosan vagyok értesülve. A terv jól volt kifőzve;
én régóta tudtam azt; láttam, hogy gyüjtik a fegyvereket,
lőszereket, hogy tanítják be a paripákat, tudtam, hogy lopóznak ki
az emberek a városból tanyáikra, s gyülekeznek itt a kastély
üregeiben össze; azt is tudtam, hogyan fog a jelszó a szószékről
tudtul adatni, s akkor hirtelen bezárattam a kapukat. Senki sem
jöhet ki Debreczenből. <span class="pagenum"><a name="Page_179" id="Page_179">-179-</a></span> Most, midőn tudom, hogy egy debreczeni
lakost sem fogtok compromittálni, körülfogatám a kastélyt, hogy
azokat, kiket most itt lepek, összefogassam. Ezekre most csak
kétféle sors vár: vagy közönséges rablóknak fogják magukat vallani
s abban az esetben van elég karó számukra Debreczenben, vagy pedig,
ha jobban tetszik nekik bevallani, hogy a két császár
összeveszésére esküdtek, akkor kiadatnak a szatmári és váradi
parancsnokoknak, azok végezzenek velük.</p>
<p>– Kegyelmed képes volna velünk ezt tenni?</p>
<p>– Épen azért jöttem előre, hogy ez «veletek» ne történjék.
Szavadból azt vettem észre, hogy férjedre vártál. Ő nincs itt?</p>
<p>– Nincs, de nem soká itt lehet.</p>
<p>– Úgy annál jobb és annál sietőbb a dolog. Jobb ha a fészket
akkor takarítjuk ki, mikor ő távol van, s a kelepczén kívül
reked.</p>
<p>– De én itt vagyok.</p>
<p>– Épen azért jöttem előre, hogy téged magammal vigyelek, mielőtt
a kutatás megkezdődnék.</p>
<p>– Engemet! szólt a nő indulatosan, azt hiszi kegyelmed, hogy
családjának minden tagja áruló?</p>
<p>– Csendesen, asszony! Te el fogsz jönni. Haza jösz atyád házához
Debreczenbe, s ott maradsz, mint csendes özvegy, fél esztendeig.
Fél esztendő alatt én kieszközlöm, hogy Keresztszegi fejéről
visszavétessék az itélet, mely őt a városból örökre száműzi. Akkor,
mint régi jegyesed, eljöhet és megkérheti kezedet, s azután élhet
veled, ha tud, boldogan. Ha azt nem akarja, kezemben tartom a
fejét, mire Szatmárra visszatér, ott várja a pallos. És én esküszöm
te neked, hogy az összeesküvésnek akár szép szerével, akár erővel,
de nyakát fogom szegni! Hol van köpenyed? Ha nincs kéznél, vedd az
enyémet és kövess, míg időd van válogatni.</p>
<p>– Nem! nem! nem tehetem! monda hevesen járva alá s fel a
teremben Ilona asszony. Hogy elhagyjam társainkat, <span class="pagenum"><a name="Page_180" id="Page_180">-180-</a></span> kik
annyi veszedelemben híven követtek, kik minden kínzást kiálltak és
el nem árultak soha. Nem teszem azt. Inkább közéjük állok, küldje
kegyelmed darabontjait reánk: nem sokan vagyunk, csak tizenhatan,
de védelmezni fogjuk magunkat, míg darabokra nem aprítanak.</p>
<p>– Jól van: alkudjunk meg. Többet igérek. Ha kész vagy velem jőni
és megfogadod, hogy házamnál maradsz, én visszavonom a kastélyt
körülfogó csapatok egy részét, hogy társaid a nyitva hagyott részén
menekülhessenek. Ők azután ám lássák, ha a feltakart játékot
nyitottan is folytatni akarják!</p>
<p>– Mondja kend ki Isten nevét, hogy nem leend semmi bántásuk
nekik.</p>
<p>– Úgy segéljen engem Isten!</p>
<p>– Jó. Én megyek.</p>
<p>Igyártó megfogta leánya kezét, köpenyét ráadva, levezette őt
magával az udvarra.</p>
<p>Ott felültette őt háta mögé a nyeregbe, s a sötét gesztenyésen
keresztül a halgató éjszakában elléptetett.</p>
<p>Midőn a termet elhagyá, egy papirszeletet vetett a padlóra,
melyre ez volt írva:</p>
<p>«Keresztszegi, nőd nálam van, ott keresd».</p>
<p>A mesterfogás az volt, hogy Igyártó sem darabantokat, sem
katonákat nem hozott magával, nem is állatta csapatokkal körül a
kastélyt, hanem egyes egyedül jött, s Keresztszegi saját vészes
barlangja közepéből ragadta ki leányát. Mert ilyen az asszony!</p>
<p>Hanem midőn haza ért, s udvarán leszállva lováról, fia után
tudakozódott, neje sírva jött eléje s egy beirt papirszeletet
mutatott neki, melyet ablakában talált, s melyen Keresztszegi
ismert írása ötlött a biró szemébe. Arra pedig ez volt írva:</p>
<p>«Igyártó Mihály, fiad nálam van, ott keresd.»</p>
<p>… Ez sem volt kisebb mesterség!</p>
<p>Keresztszegit e tanulság egészen megváltoztatá. <span class="pagenum"><a name="Page_181" id="Page_181">-181-</a></span></p>
<p>Eddig magát tekinté bátrabbnak, vakmerőbbnek, ellenfelét
gyávának, és most át kelle látnia, hogy az sokkal merészebb volt,
mint ő, midőn egyes egyedül be mer lépni a kastélyba, esküdt
ellenségei barlangjába, hogy elrabolja onnan, a mi neki is, azoknak
is legdrágább: szülötte leányát.</p>
<p>Azt is át kelle látnia, hogy most már minden további terve,
messzelátó vállalatainak nyitja el van árulva.</p>
<p>A sors intése ez: e pontról vissza kell fordulni.</p>
<p>Néhány megmaradt hű bajtársát még egyszer maga köré gyüjté s így
szólt hozzájuk:</p>
<p>– Atyámfiai, hű bajtársaim! Itt van Pál fordulásának napja.
Elmult embert láttok magatok előtt: én nem huzom ki többet a
kardot. Sem Isten, sem a világ nem úgy akarja, a hogy mi akarjuk,
én megyek alunni. Nőm, jobb kezem, hazatért; vele távozott hitem;
letettem mindenről. Oszoljatok ti is haza s térjetek hajdani
mesterségetekre vissza. A ki szűcs volt, legyen szűcs; a ki
mészáros volt, vágjon tulkot; embervér nem folyik ebben a században
több. A kastély pinczéjének ajtaját nyissátok fel, itt a kulcsa; a
mi pénzt ott találtok, oszszátok fel fejenkint: bizton
használhatjátok; töröktől, labancztól van összeszedve; csak azt
vettük el tőlük, a mit ők mi tőlünk. Hadi zsákmány az, nem rablott
préda. Ha felosztottátok a pénzt, ne feledkezzetek el a fegyverről,
azt hányjátok mind a mocsárba: ellenség ne vegye hasznát. Aztán
vessetek kanóczot a lőporos üregbe, pusztuljon el az egész kastély,
nehogy orvok, haramiák tanyájává legyen a mi eddig nem volt egyéb,
mint száműzött jó bajnokok menedéke. Aztán felejtsük el egymást és
senki se szóljon a történtekről semmit.</p>
<p>A próbált hadfiak könyes szemekkel hallák Keresztszegi
búcsuszavát, s nem szóltak ellene semmit.</p>
<p>Ő mindegyikkel sorban kezet szorított; tudta, ki micsoda
mesterember volt, hol laknak még rokonai? Nehány vén diák is volt
közöttük, mint Ormándy; azoknak tanácsolá, <span class="pagenum"><a name="Page_182" id="Page_182">-182-</a></span> hogy
térjenek a collégiumba vissza; senki sem fogja kérdezni, hol
peregrináltak eddig; annyiba vétetnek, mintha évekig academica
promotión lettek volna.</p>
<p>Utoljára hagyta Vincentust, Igyártó fiát.</p>
<p>– Kedves öcsém! szólt megölelve a fiut, hívem voltál eddig,
követtél még ma is. Mondj le rólam ezután. Térj vissza szülőid
házához, üdvözöld anyádat, testvéredet, apádnak pedig mondd meg
ezt, én mondom: «vicisti Galilæe!» meggyőztél! tied a diadal. Nem
küzdünk egymás ellen többet.</p>
<p>Azzal megcsókolá az ifjú homlokát és megszorítá kezeit.</p>
<p>– És most mindnyájatokat feloldalak a nekem tett eskü alól – az
Atyának, Fiunak, Szent Léleknek nevében, Amen!</p>
<p>Azzal leoldta kardját s az asztalra vetve, sietve elhagyta a
házat. Éjszaka volt akármerre elmehetett, senki sem látta meg,
merre?</p>
<p>Az ott maradtak pedig nagy búsan maradának s nem tudták, hogy
mit tevők legyenek?</p>
<p>Mindenki sajnálta a nagy reménynyel kezdett vállalkozásnak ily
kisszerű kimenetelét; de kinek lett volna bátorsága azt tovább
folytatni, a mit már Keresztszegi is abbahagyott?</p>
<p>– Csunyául jártunk, dörmögé Ormándy; kijöttünk farkasoknak az
erdőre, s hazakullogunk – kutyáknak a sutba.</p>
<p>– De hátha nem! kiálta fel Vincze, kinek eddig nem lehetett
szavát venni.</p>
<p>– Hát nem Keresztszegi izeni-e általad apádnak: vicisti
Galilæe!</p>
<p>– De én nem veszem át ez izenetet. Tegnapelőtt hagytam magammal
játszani, ráhagytam magamat beszéltetni, hogy otthon maradjak.
Tegnap ismét hagytam magammal elbánni, rávettek, hogy kijőjek; de
akkor megesküdtem, hogy vissza nem fogok tántorodni többet, s most
két nap alatt harmadszor nem engedem magamat <span class="pagenum"><a name="Page_183" id="Page_183">-183-</a></span> újra
gyúrni. Ha Keresztszegi kétségbeesett, az ő dolga; én maradok az, a
kinek fölcsaptam.</p>
<p>Ormándy megszorítá az ifjú kezét.</p>
<p>– Jól van pajtás, igen jól van. Mind szeretjük, hogy így
beszélsz; de mit használsz most már vele? Nincs vezérünk.</p>
<p>– Ha nincs, leszek én! kiálta az ifjú s felkapta Keresztszegi
kardját az asztalról, hová a vezér azt eltávozta előtt levetette. A
kiben lélek van, követ engem: én vezetem.</p>
<p>Nehányan a fiatalabbak közül vivátot kiáltottak e szóra, de
Ormándy fejet csóvált, s az öregek húzódoztak.</p>
<p>– Kedves öcsém! Ifjú vagy te nagyon ahhoz. Míg titkunkat senki
sem tudta is, nehéz volt vele így járnunk, kelnünk két oldalra,
hogy sehol fel ne fedjék; nem is azért verekedtünk, hogy csak
verekedjünk, hanem egy távol czélért. Két ellenség
összeháborításáért; ha azt a czélt más elveszté láthatára alól, a
ki már jól látta, hogy vezetnél te bennünket felé, a ki még fel se
nőttél?</p>
<p>És az ifjú még sem tette le kezéből a kardot.</p>
<p>– Hogy a czélt el nem értétek monda, azért van, mert eddig csak
harczolni tudtatok érte, de martyrja nem tudott lenni senki. De ha
lenni fog, a ki vértanuságot tesz érte, bizony mondom, meglátjátok
azt!</p>
<p>És akkor susogva, halk szóval mondott egy tervet, melynek
hallatára a bajtársak hátán borsózott a bőr, és hajszálaik alatt
zsizsergett a vér a félelemtől; olyan vakmerő, olyan megsiratni
való szándék volt az.</p>
<p>– És most, a kiben lélek van, az követ engem. És ha senki sem
fog követni, megyek magam, és elvégzem egyedül, a mit föltettem
magamban; engem úgy segéljen!</p>
<p>Ha Keresztszegi sejtené ezt a tervet!</p>
<p>Keresztszegi Mihály azon hiszemben, hogy a mi tüzet maga
meggyujtott, azt maga el is oltotta, tért vissza Szatmárba és
folytatta mesterségét.</p>
<p>Azt ugyan vette észre, hogy magyar legényei kimaradoztak
<span class="pagenum"><a name="Page_184" id="Page_184">-184-</a></span> a műhelyből, kikkel hajdan
portyázásokra járt; hanem azt igen természetesnek találta; fogadott
helyettük németeket.</p>
<p>Egy éjjel azonban roppant hadi lármára ébred fel, a wallon
lovasság nagy riadó trombitaszóval vágtatott a város kapuján ki, s
azután a városon kívül nagy puskatüzelés támadt, mely eltartott
majd egy óráig.</p>
<p>A visszatérő lovasoktól megtudá, hogy török csapat száguldott a
város alá, s a kívül fekvő lőportorony őrségét támadva meg, a
tornyot fel akarta gyújtani. Makacs legények voltak, alig engedték
magukat elverni; három ott maradt közülök holtan, a vezérüket
azonban élve elfogták. A wallonok közül is ott vesztek négyen és
sokan kaptak sebet.</p>
<p>Mi volt ez? kérdezé magában Keresztszegi, az ő tervének
folytatása-e, vagy valódi török kaland? Igazi török-e, a kit
elfogtak, vagy valaki az ő czimborái közül?</p>
<p>E kérdésre korán reggel megkapta a választ. Hivatták a
várba.</p>
<p>Mikor törökkel volt dolguk a német uraknak, rendesen
Keresztszegihez szoktak folyamodni, hogy legyen tolmácsuk; mert
olyan ember nem akadt más a városban, a ki egyszerre törökül is,
németül is tudott volna.</p>
<p>Keresztszegit egyenesen a kínzóterembe vezették, hol a fogoly
már kellően el volt látva a vallatáshoz, spanyol csizmák lábaihoz
erősítve, s az első ék már térdei közé verve, ha önként ki nem vall
mindent.</p>
<p>Keresztszegi a fogoly bégben – Vincentiusra ismert. Az pedig
kedvetlenül fordítá el fejét, midőn őt meglátta.</p>
<p>– Mit cselekedtél? szerencsétlen! szólt az ifjuhoz törökül.</p>
<p>– Azt, a mit felfogadtam.</p>
<p>– Te magad lettél a csapat vezére?</p>
<p>– Minthogy kegyelmed letett róla.</p>
<p>– Önként engedted magadat elfogatni, hogy a törökökre vallhass.
<span class="pagenum"><a name="Page_185" id="Page_185">-185-</a></span></p>
<p>– Valóban az volt a szándékom.</p>
<p>– Ki akarod állani a kínzást?</p>
<p>– Isten és az én lelkem látja.</p>
<p>– És azután martyr halált halni?</p>
<p>– Ha szolgálhatok vele hazámnak.</p>
<p>– Tehát diktáld, hogy mit írjak vallomásodba?</p>
<p>– Írja azt: «Én Hagza bég, ő felsége a szultán szpahijainak
agája, a nagyvezértől megbizó fermánt kaptam a római császár által
elfoglalt vidékek szabad pusztítására s a német katonaság
öldöklésére, minden megölt katonáért száz-száz aranyat, minden
tisztért ezer aranyat kapván jutalmul».</p>
<p>– Jól van, fiam.</p>
<p>Keresztszegi aztán így fordítá ezt németre:</p>
<p>«Én Hagza bég, a szultán különös kegyencze, a váradi basa
unokaöcscse, most jövén ide Afrikából, azt gondoltam, hogy most is
háború van s nem véltem a megrohanás által mást, mint hőstettet
elkövetni, ha tévedtem, mentsen ki ifjuságom. Ezennel ajánlok
minden levágott wallonért száz-száz aranyat, saját fejem
váltságáért ezer aranyat».</p>
<p>A vallomásnak e szabad fordítását nyújtá át Keresztszegi a
kapitánynak.</p>
<p>A kapitány mosolygott rá s azt mondá, hogy ez bolondos egy
ficzkó.</p>
<p>– Nincs miért nagy dolgot csinálni belőle, szólt hozzá
bizalmasan Keresztszegi. Ilyen betyárkodó szeleburdi elég van a
bégek között; hozzászoktunk már az ilyeshez; a váltságdíjért, ha
tetszik, elmegyek magam Váradra; nem is szükség a dolgot nagyon
elhiresztelni; a négy wallont a kórházban elhaltak lajtstromába
lehet tétetni.</p>
<p>A kapitány nagyon bölcsnek találta a tanácsot s mindjárt leveté
a spanyol csizmákat Vincze lábairól, s ujjával kedélyesen
megfenyegeté a fiut, mondván, hogy vigyázzon magára, nehogy még
egyszer kezére kerüljön; most az egyszer a bátyja érdemeiért
bocsánatot kap. <span class="pagenum"><a name="Page_186" id="Page_186">-186-</a></span></p>
<p>Vincze elbámult e szókra, mert értett németül; de azért még sem
értette, hogy vallomása után hogy bocsáthatják szabadon.</p>
<p>Keresztszegi kezesül ajánlkozván a váltságdíjért, mint melyet
régi ismerősétől, a basától, bizonynyal meg fog kapni, ráhagyatott,
hogy hat lovas kisérete mellett saját szekerén vigye haza a fogoly
béget. Hiszen a háza, raktára itt marad, az többet ér ezernégyszáz
aranynál; ha megszökik, mind ezt dobra ütik érte.</p>
<p>Már pedig csakugyan úgy történt, hogy Keresztszegi az úton
meghálva, a kiséretét leitatá s mikor az holt részeg volt mind, ill
a berek, nádak, erek! szekerén elhajtatott Vinczével Debreczen
felé.</p>
<p>Ott egyenesen Igyártó házához állt be, átadván magát és a
meghozott fiút, e szavakkal:</p>
<p>– Ime itt van két levágatásra kész fő; tegyen velük kegyelmed a
mit akar.</p>
<p>Igyártó pedig azt tette e két fővel, hogy mind a kettőt jobbról,
balról megcsókolá, és azt mondá nekik: «édes fiaim!»</p>
<p>Vinczét másnap mindjárt elexpediálták Tübingába, akadémiákra,
hogy még csak nyoma se maradjon a corpus delictinek; Keresztszegi
pedig újra megtelepült Debreczenben, s többé nem csinált titkot a
házasságából.</p>
<p>A szatmári kiséret azonban, reggelfelé felocsudván a mámorból,
miután sem Keresztszegit, sem a béget nem találta, azt gondolá,
hogy azok előre mentek, s levén náluk a kapitány levele a basához,
jónak látták mégis utánuk menni.</p>
<p>Váradon a basa nagy fejcsóválással olvasá a levelet, melyben az
volt, hogy mind a szpahijaira, mind az öcscsére vigyázzon jobban,
mert ime milyen könnyen megtörténhetik, hogy valami hevesebb vérű
spanyol kapitány az ilyen tréfákért visszatorláshoz folyamodnék, s
abból mindjárt készen volna a háború.</p>
<p>– No majd vigyázni fogok az öcsémre! csak menjetek <span class="pagenum"><a name="Page_187" id="Page_187">-187-</a></span> haza,
szólt, egy-egy aranynyal megajándékozva a legényeket.</p>
<p>Még azon éjjel a basa felkerekedett kétszáz lovassal és ötszáz
gyaloggal s megszállta a kastély környékét. Három napig senkinek
sem volt szabad ahhoz közelíteni.</p>
<p>Harmadnap híre-hamva sem volt a debreczeni kastélynak. A mi
fából volt rajta, azt megégették, a mi tégla volt, azt behányták a
mocsárba; nem maradt a helyén más, mint egy nagy, puszta szérű.</p>
<p>Azzal megint, szó nélkül, a hogy jött, haza ment a basa
Váradra.</p>
<p>Ő sem beszélt arról senkinek, hogy mit talált a kastélyban; a
debreczeniek sem kérdezték tőle, hova tette a kastélyukat.</p>
<p>Így aludt el a harczias időszak Debreczen történetében, melyben
a hazai műveltségnek e nagy missionariusa harczi vezérszerepre
vállalkozott.</p>
<p>A sors mással bízta őt meg; más várakat, más seregeket adott
kezére, hogy azokat védje, vezese és győzzön.</p>
<p>A századok igazolták, hogy «ezen» missiójának meg is felelt.</p>
<p>Az utókor pedig elismeréssel tartozik azon bölcseknek, kik
másfél százados vérengző harcz alatt ész és szellem fegyvereivel
tudtak védni, vívni, győzni!</p>
<h2>A VILLÁMJÁRTA.</h2>
<p>Élt Erdélyben egy gazdag és tudós ember, ki saját magáról
sokszor el merte azt mondani, hogy «terque, quaterque beatus!»</p>
<p>Háromszor is boldog. Más embernek egyszer is elég volna.</p>
<p>Nem csak azért volt pedig boldog, hogy három uradalma volt: egy
Hunyadban, az oláhságon, másik a székekben, a szászföldön, harmadik
a vármegyékben a magyarok <span class="pagenum"><a name="Page_188" id="Page_188">-188-</a></span> között; – nem is csupán azért, mert
háromféle doktori oklevelet hozott magával haza az akadémiákról; a
mik mellett tetszése szerint lehetett doktor juris, doktor alchymiæ
és doktor philosophiæ, hanem még egyúttal azért is, hogy nevet is
háromfélét tartott magának.</p>
<p>Mikor a szászföldi uradalmában tartózkodott, akkor úgy hítták,
hogy Roth Péter; mikor a magyar vármegyékben járt, különösen ha az
országgyülésre felkerült Kolozsvárott, akkor Veres Petőnek
tisztelte magát. Egyébiránt pedig, ha valami hiteles irat,
szerződés és afféle okmány alá kellett írnia nevét, akkor az így
hangzott: «Petrus Rufus».</p>
<p>Ez lévén tehát az authenticus neve: elbeszélésünk folyama alatt
mi is állandóan Rufus név alatt fogjuk őt emlegetni; tudván azt,
hogy az olyan ember, a ki háromféle bőrt tart magának, hol leveti,
hol felveszi egyiket a másik után, azon komák sorába osztályozandó,
a kiknek kötve szokás hinni.</p>
<p>Hogy ezt Kabós Erzse nem tudta, az szegény ártatlannak nagy
veszedelmére is vált.</p>
<p>Háromszéki árvaleány volt, Szepsi-Szent-György városából;
tisztességes szüléktől származott, de a kik korán elhaltak.</p>
<p>Minthogy igen szép leány volt, sokaknak megakadt a szeme rajta;
de minthogy igen jámbor és erényes volt, az akkori fiatalság
csábításai semmiképen nem ejthették meg.</p>
<p>A mi nem sikerült az ifjak szép szemének, sikerült Rufus
ravaszságának; ő nőül kérte a leányt s az kezet adott rá. Hogyne?
Egy olyan gazdag és tudós úrnak.</p>
<p>Ott élt azután kolozsmegyei jószágán sok ideig, két szép
gyermeke is lett Erzsének.</p>
<p>Akkor egyszer azt mondta neki Rufus: «szedd össze a motyóidat,
rakd szekérre a gyerekeket, itt egy erszény pénz a számodra, eredj
haza rokonaidhoz, mert én más feleséget akarok venni».</p>
<p>Erzse nem akarta elhinni, hogy ez így lehet, hogy a <span class="pagenum"><a name="Page_189" id="Page_189">-189-</a></span>
törvényes nejét valaki csak úgy elküldhesse, mikor eszébe jut,
aztán másikat cseréljen helyébe.</p>
<p>Pedig hát akkor sok megtörténhetett Erdélyben; Básta volt
ott!</p>
<p>Rufus nagy embere volt Bástának; hanem azért mégis meg kellett
jelennie az asszony panaszára és törvénynek állni.</p>
<p>Csak hogy könnyű ott, a hol koma a biró.</p>
<p>Rufusnak gondja volt rá, hogy a házassági szertartáskor a magyar
nevét vegye fel, akkor Veres Péternek mondta és irta volt magát,
annak is volt bejegyezve a matriculában.</p>
<p>Midőn tehát a biró előtt állana, csak azt allegálta, hogy ő
Petrus Rufus, soha életében feleséget nem vett, senkivel meg nem
esküdött.</p>
<p>Kabós Erzse jelen volt a törvényszéken, két szép gyermekével
karján; a megtestesült ördög is megszánta volna őket, a mint a két
kis gyermek piczi kezeit repesve nyujtá atyja felé és rebegő hangon
mondá: «apám, apám».</p>
<p>Petrus Rufus pedig letette az esküt, a mit a birák neki itéltek;
kezét a szent feszületre tevén:</p>
<p>«Én, Petrus Rufus, esküszöm először, esküszöm másodszor és
esküszöm harmadszor, hogy én – Petrus Rufus, soha semmiféle
asszonyszemélylyel házasságra nem léptem».</p>
<p>Básta biráinak ez elég volt, azt mondták Erzsének, hogy elmehet
hazájába két porontyostól együtt, már most még útravaló pénzt sem
kap.</p>
<p>Mikor Kabós Erzse ezt az esküvést hallotta, felemelte siró
szemeit az égre és így átkozódott:</p>
<p>«No hát annyiszor verjen beléd az Isten haragja, a hányszor
hamisan esküdtél ellenem».</p>
<p>Rufus nevetett; a birák morgolódtak, Erzsét kiűzték a
törvény-teremből.</p>
<p>A szegény asszony onnan elment a Maros partjára, két szép
gyermekét két felül a nyakába kötözve, s a hol legmagasabb
<span class="pagenum"><a name="Page_190" id="Page_190">-190-</a></span> volt a part, onnan leugrott velük a
vízbe. Bele is halt, nem is találták meg: talán a tengerig is
levitte a víz.</p>
<p>Rufus Péter pedig azon a napon gyűrűt váltott Gonzalva
Eleonorával, a szebeni wallon főparancsnok leányával, a ki nem volt
se szép, se fiatal, se gazdag; de előkelő kisasszony s családja
nagy befolyású az udvarnál.</p>
<p>Az eltünt Erzse asszonynyal nem törődött senki. A tudósok és a
nagy urak tudják azt már jól, hogy az eskü meg az átok nem egyéb,
mint az emberi nyelv által vibratióba hozott lég működése; a mint a
vibratio megszünik, nincs semmi nyoma. Csak olyan hang az, mint a
többi, mint a hegedű, vagy a czimbalom szava.</p>
<p>Rufus Péter nagy vendégsereget hítt össze lakodalma ünnepélyére,
előkelő nagy urakat; maga a helytartó, Básta is hivatalos volt
menyegzőjére; előtte két héttel hordták már a sok pecsenyét a
lakomához, a mit az urak úgy szeretnek, ha sokáig áll.</p>
<p>Pompás öltözetet is varratott menyegzőjére selyembársonyból,
csupa arany, ezüst virágokkal volt az kihímezve, az öve is arany
gombkötőmunkából, és az óraláncza, a palástcsattja mind derék
filigrán munka volt; a sarkantyúja kakasfejet ábrázolt arany
taréjokkal, kárbunkulus szemekkel. Volt rajta legalább két font
arany.</p>
<p>Ott abban a templomban volt az esküvőjük, melynek teteje tarka
mázos cseréppel van fedve. Az esküvő órájában az egész utcza végig
el volt állva fényes hintóktól és gyalog-szekerektől, miken a sok
czifra népség ide csődült.</p>
<p>Szép derült nap volt; az égen alig volt akkora felhő, mely elég,
hogy a nap elbujhasson a háta mögött, hanem az a kis felhőcske
olyan fekete volt, mint a bakacsin, s annak szélei olyan fényesek,
mint az izzó arany.</p>
<p>A templomban szólt az orgona, hangzottak a dobok, a trombiták; a
gazdag vőlegény s az előkelő menyasszony fényes kisérettel járultak
az oltár elé, a hol minden gyertya meg volt gyujtva; fehér
alabástrom angyalok <span class="pagenum"><a name="Page_191" id="Page_191">-191-</a></span> magasan emelve mutatták a szövetség
törvénytábláit, a miktől Rufus nem talált semmi rettegni valót.</p>
<p>Mikor aztán arra került a sor, hogy e szókat mondja:</p>
<p>«Én, Rufus Péter, esküszöm az egy élő Istenre, a teljes
szentháromságra, a boldogságos szűzre, s az ég minden
szenteire…»</p>
<p>Akkor egy irtóztató dördülés hallatszott, hogy minden ember azt
hitte, most fordul ki a föld sarkaiból s jön a rettenetes Abaddon
angyal, kit az apocalypsis szavai megigértek. Egy tűzoszlop
látszott lekanyarodni a torony magaslatából, mely czikázva vágott
végig a templomon, kikerülve a szentelt üveglámpásokat s épen ott
csapva le az oltár előtt, a hol a vőlegény és menyasszony egymásnak
kezeiket nyujtották, a két esküvő között.</p>
<p>Midőn a rémült nép a falrengető dördülés után lélekhez tudott
jönni, a vőlegényt és menyasszonyt egymástól ölnyire eltaszítva
találták. Egyik sem halt meg, nem is történt semmi bajuk; csak el
voltak szédülve. A menyasszonynak egy hajszála sem görbűlt meg;
hanem midőn Rufust fölemelték, bámulva látták, hogy minden, a mi
ruháján arany és ezüst volt, egészen eltünt róla; hímzés, láncz,
csatt, sarkantyú, a villám mind leszedte róla. A nép kereste a
kőpadlaton az arany maradványait, egy porszemet sem lelt belőle, az
égi tűzben nem csak elolvadt az, de el is repült, mint a pára. Még
a jegygyűrű is elolvadt ujjáról és eltünt.</p>
<p>A nép borzadozva suttogá:</p>
<p>«Ime a Kabós Erzse átka».</p>
<p>Rufus uram házassága eképen nem csak füstbe, de lángba is ment;
Bástát is kikergették Erdélyországból, grófkisasszony, úri mátka
mind eltünt, elpusztult, csak egy maradt meg a félbeszakadt esküvő
emlékei közül Rufuson: annak az arany keresztnek a körrajza, melyet
lakodalma napján viselt, s melyet a villám olyan szépen odarajzolt
a csupasz bőrére, mintha piros festékkel lett volna élesen
kifestve. <span class="pagenum"><a name="Page_192" id="Page_192">-192-</a></span></p>
<p>Rufus látta, hogy az égiek nem tréfálnak. Mégis kell abban
valaminek lenni, hogy az emberi hang: átok, ima, összeköttetéssel
bir az esővel, széllel, villámlással, a mi ép oly mértékben
csodálatos és megfoghatatlan, mint a minő mértékben nem tudják a
bölcsek kimagyarázni azt, hogy a szőrrel dörzsölt üveg is
villámszikrákat ad.</p>
<p>Egyik úgy, mint a másik tény; természettudományi tapasztalvány;
a minek a kútforrására találni nem lehet.</p>
<p>Még azon időkben Franklin szülővárosa helyén őserdő volt, még
akkor nem volt föltalálva az a vakmerő ötlet, hogy a halandó ember
dárdát szegezzen a haragos égnek, s mikor legjobban csapkod az
Isten villáma, utána nyuljon az égbe és megfogja azt, és fogva
levigye a föld alá egy kútba, és abba belefojtsa.</p>
<p>Ha ismerte volna Rufus e találmányt, háza minden szögletét
körültüzködte volna villámhárítókkal.</p>
<p>Csak azt lehet csodálni, hogy nem előzte meg e találmánynyal
Franklint, mert ugyan sokat töprengett rajta.</p>
<p>Most már egészen valószinűnek találta, hogy ha a holtak átka oly
hathatós frictiót okoz az electrica materiával terhes felhőkben,
akkor az is bizonyosan be fog teljesülni, hogy őt már most
annyiszor üti meg a mennykő, a hányszor ez átok azt fejére idézte,
a hányszor esküdött eltaszított neje ellen hűtlenül, hamisan.</p>
<p>Ez a tudat elrabolta egész életkedvét. Úgy élt, mint a ki
halálra van itélve, a kit üldöznek, keresnek, s csak attól függ
élete, halála, hogy mikor ismernek rá?</p>
<p>Ez a félelem azért nem tette vallásosabbá, csak félelmeskedővé.
Mihelyt borúlt eget látott, házából ki nem mozdult, s ha zivatar,
villámlás, mennydörgés vonult el feje fölött, akkor lefeküdt
ágyába, és ott várta végig a zivatar elvonultát.</p>
<p>Az az ágy is csodálatos volt. Egészen üvegből a nyoszolya, a
mennyezete kirakva borostyánkővel, arról nehéz selyemfüggönyök
borultak minden oldalról az ágyra, párnák, paplanok mind selyemből;
az ágy a szoba közepén, <span class="pagenum"><a name="Page_193" id="Page_193">-193-</a></span> s a szobának minden fala gondosan
bevonva spanyolviaszszal, mint a hogy mások be szokták vonatni
szőnyeggel, hogy azon egy repedés nem volt, a min a villám
beosonhasson; azt pedig a természettudósok már régen tudják, hogy a
selyem, borostyánkő, üveg és spanyolviaszk mind oly csodás lények,
a miktől a villám «horret» (irtózik).</p>
<p>Épen évfordulója volt azon végzetes napnak, melyen Rufus hamis
esküvéssel három szerencsétlen életet kioltott; ezúttal derült,
felhőtelen nap, mely csendesen, vidáman folyott le egész késő
estig.</p>
<p>Hanem este felé, mikor már Rufus azt hivé, hogy ezt a napot
elfelejtették odafenn, a leáldozó nap elé hirtelen emelkedék egy
sötét, domboruló felhő, egyenesen föl az égnek, mint valami
visiobeli csoda, idomtalan fejjel, fekete testtel, púpos vállakkal,
s egymás elé törekvő tömör tagokkal, mely a mint a lehanyatló napot
eltakarta, mintha láng sörénye volna köröskörül, s félarcza
haragjától égne. Azután meg, mintha szárnyai nőnének, a mik
lassankint átfogják az eget egyik szélétől a másikig, mintha azt
mondaná: «én előlem nincsen menekülés».</p>
<p>Rufus reszketve látta a közeledő felhőt. Nem jutott eszébe, hogy
a tudósok a felhőket cirrhus, cumulus és stratus osztályokba
sorozzák: ez az ő bántója! azt látta csupán.</p>
<p>Egyszer azután a közeledő égi alak egyet pillantott szemével,
mintha mondaná neki: «látlak!» ez a pillantása a felhőnek a távoli
villám.</p>
<p>Rufus hirtelen szobájába sietett, fölvette selyem hálóköntösét,
befeküdt selyem ágyába, összehúzta a függönyöket, s kezébe vette
borostyánkő olvasóját; nem azért, hogy olvasó, hanem azért, hogy
borostyánkő, – és azután leste az égzörgés közeledő moraját.</p>
<p>Így szokott mindig tenni, mikor mennydörgés közelíte: fejét
lehúzta takarója alá, jobb kezét a bal üterére tette, és azután
számlálta, hányat üt az, míg az ablaktábla szűk <span class="pagenum"><a name="Page_194" id="Page_194">-194-</a></span>
nyilásán bevillanó fényre a dörgés következik. Húsz érütés a villám
és dörgés között, egy mérföldnyi távolt jelez, tíz csak felet, öt
csak kétezer lépést, ha egy percz van csak közte, akkor itt jár
fejünk felett; ha itt üt le, akkor se érütés, se számlálás.</p>
<p>Rufus a félelem hideg verítékével egész testén, számlálgatá ere
ütését: milyen gyorsan közeledik! mennyiszer lecsap! Oh az egészen
más hang, mikor a villám a földhöz intézi szavát, mint ha a felhők
csak egymással beszélnek. Az a taszító, recsegő hang, mely
megreszketteti a földet, az a mély dördülés utána, mintha a szörnyű
viszhang épen a föld szinén hömpölyögne végig, s minden szívnek, a
kit elől utól talál, meg kellene azt érezni.</p>
<p>Rufus reszketve számítá érütését; már csak tíz, már csak öt,
pedig az ér lázas izgalomban ver már; már csak kettő… Most
egyszerre túlvilági fény borítja el hálószobáját, mely minden
érzékét egy perczben eltompítja… és azután nem tud magáról
semmit.</p>
<p>Mikor újra fölébred és körültekint, bámulva látja, hogy már
nappal van.</p>
<p>Feje fölött a háztetőn, a padlaton egy ökölnyi gömbölyű nyilás,
oly tökéletes, mintha művész keze vágta volna ki; azon keresztül
szobájába süt a delelő nap. Ő maga ágyától ölnyi távolban fekszik,
az ágy föl van fordítva, borostyánkő mennyezete összetörve, s
selyem függönyei hosszú vékony foszlányokra széjjelhasogatva.</p>
<p>A második villámcsapás után Rufus egészen más ember lett. Mintha
kicserélték volna, elhagyta a tivornyákat, templomba kezde járni,
tudományos könyveinek válét mondott, zsoltárt, bibliát forgatott;
nem uzsoráskodott, nem koczkázott többet, pénzét templomokra,
iskolákra adta.</p>
<p>Megtört, megadta magát az előtt, a kit eddig megtagadott.</p>
<p>Azon a helyen, a hol szerencsétlen neje a folyamba ölte magát,
kápolnát építtetett; félszázados sugár jegenyék <span class="pagenum"><a name="Page_195" id="Page_195">-195-</a></span> alá, s
mikor jött valami nagy zivatar, akkor ő kiment a kápolnához, odaült
egy jegenyefához, s ott állt, karjait összefonva és nézve a
villámos égbe, s várta annak utolsó csapását.</p>
<p>Mert hogy még egy csapása van hátra a rettenetes fizető égnek,
azt tudta ő, és mindenki, a ki hirét hallá. Messze földet bejárt
már az, hogy él Szeben táján egy elitélt, a kit már kétszer
megütött a villám, s a kit még harmadszor is meg fog ütni.</p>
<p>Rufus nem félt tőle, nem kerülte a fényes ostort többé. Akárhány
zivatarban, legnagyobb mennykőhullás között lehetett őt látni,
hajadonfőtt járva künn a szabadban, a magas fák között, a mikről az
a vélemény, hogy a villám fölkeresi sudaraikat; – ott járt, kelt és
beszélt a villámokkal: «ide, ide, itten vagyok: – láss meg, –
találj el, – kitárt keblem, fedetlen főm, halálra kész lelkem, –
add meg, a mi még hátra van».</p>
<p>És a mellett nyár nyár után múlt; fekete hajból fehér lett; az
ivadék, mely Rufussal egykorú volt, lassankint kihalt mellőle,
rendes halállal, dögvészszel, háborúval. Ő még mindig élt és várta
a harmadik villámcsapást. Új ivadék támadt körülötte, gyermekekből
férfiak, asszonyok lettek, azok is megtudták, hogy története van
annak, a miért egy őszhajú kegyes ember, a ki különben oly józan,
bölcs, másokkal jóltevő, templomba járó, – mikor égi háború van,
kalap nélkül, mankó nélkül kitántorog a szabadba, keresi a folyók
partját, neki támaszkodik a jegenyefáknak, s beszél az éggel,
beszél a zivatarral. A mennydörgés felelget neki és ő érti azt, a
mit beszél.</p>
<p>S a harmadik csapás még mindig nem jött.</p>
<p>Pedig már az égüldözte, a villámjárta túl volt azon az időn, a
mit az irás szavai ember számára kiszabtak; a nyolczvant is
meghaladta már, és tudta maga, tudta más, hogy a halálnak csak egy
neme van számára, s neki el kell várni, a míg arra kerül a sor.</p>
<p>Így múlt el nyár nyár után; neki csak télen volt szabad
<span class="pagenum"><a name="Page_196" id="Page_196">-196-</a></span> pihenni, a tél volt az az egy évszak,
mely Rufus hajához és lelkéhez oda illett. Télen nem jár a
villám.</p>
<p>Vagy ha villámlik, mennydörög télvíz idején, azt csodának
nevezik, s fölirják a krónikás könyvekbe.</p>
<p>Egy télen hasonló csoda történt. Legnagyobb fagy idején,
hóeséssel, zúzmarával megzendült az égboltozat, s a bámuló emberi
faj látta a villámot a fehér havasok fölött ellobogni.</p>
<p>«Ez az én intőm!» monda Rufus, s kitámolygott a folyam melletti
kápolnához, megállt a lombtalan jegenye alatt; csak egy volt már a
sok közül, a többi kidűlt, kirothadt régen. Azt az egyet könnyű
volt eltalálni az égi nyílnak.</p>
<p>És a folyó be volt fagyva, a mezőt mélyen lepte a hó, a jégdara
zörgött a faágakon.</p>
<p>A csodára támadt zivatar elvonult ismét csendesen, a nélkül,
hogy egy ütésre méltatta volna a földet és annak törpéit.</p>
<p>Rufus csalódottan vánszorgott ismét haza. Olyan bizonyosnak
hitte már, hogy ez a nap az ő számára virradt, hogy ez a nap az ő
számára nem fog alkonyodni; és ime csalódott az égben, az még
mindig csak fenyeget, és nem áll bosszút; nem kegyelmez és nem
büntet, csak mindig fenyegetve tartja feje fölött a kivont
pallost.</p>
<p>Erre megbetegedett. Talán meghűtötte magát nagyon a téli zivatar
alatt.</p>
<p>Ágynak feküdt, sokáig beteg volt, elhúzta baját egész a tavasz
nyiltáig, egész a fű zöldültéig, a legelső sárga virágokig.</p>
<p>Akkor meghalt.</p>
<p>Meghalt csendesen, ágyban fekve, kibékülve, kiengesztelve.</p>
<p>«Ime, hosszas bűnbánatáért megkegyelmezett neki az ég; elengedé
neki az utolsó csapást.» Ekként szólt minden ember.</p>
<p>És ebben megnyugvának. Fényes temetést rendeztek <span class="pagenum"><a name="Page_197" id="Page_197">-197-</a></span> a
halottnak, melyre messzeföldről összejöttek, a kik hirét hallák, és
mindenki elmondá egymásnak a történetet, úgy, a hogy azt apáitól
hallotta, hogy ime itt fekszik a koporsóban egy ősz ember, a ki
ifju korában háromszor esküdött hamisan neje ellen, gyermekei
ellen, azok elvesztek nyomorultul; de égig ment az átok, hogy a
hányszor esküdött hamisan, annyiszor sújtsa meg a villám, s kétszer
betölt rajta az átok, a harmadikat elhárítá magáról, jóltevéssel,
imádsággal, bűnbánattal.</p>
<p>Ez volt a halotti búcsúztató tartalma is, azt zengé a gyászének;
az volt irva a sírkövére.</p>
<p>Szép tavaszi délest volt, mikor a gyászmenet megindult; lanyha
eső permetezett, a mitől a fák virágbimbói szemlátomást nyilnak; a
szomjú föld, fű, virág elitta azt, még sár sem lett utána, a lég
most tele volt lanyha eső illatával, fakadó nyárfabimbók
ambrájával. Egészen temetésre való idő.</p>
<p>Rufusnak családi sírboltja volt a templom kerítésén belül; ott
vártak rá régóta ősei, mint legutolsóra, ki maga után beteszi az
ajtót, és azután nem háborgatja őt több napvilág; együtt csendesen
alhatják tovább a porrá-létel éjszakáját.</p>
<p>Ott mikor a sírbolt lépcsőin leereszték a nehéz kovácsolt
vaskoporsót, a mint bezárták mögötte az ajtót, a mint
megfordították fölötte a czímert, a mint elmondák: nyugodjék
békével, abban a pillanatban lecsapott a villám a befedett sírba, s
kidönté az eléje állított emlékkövet, hogy az darabokra omlott…</p>
<hr class="tb">
<p>Az ég – megfizet…</p>
<hr class="tb">
<p>És ezt a történetet mindenki megtudhatja, a ki a Királyföldön
jár, csak kérdezősködjék arról az emberről, a kit háromszor ütött
meg a villám; kétszer élve, egyszer halva. <span class="pagenum"><a name="Page_198" id="Page_198">-198-</a></span></p>
<h2>MIÉRT LÁTTÁL?</h2>
<p>Gonzaga Julia csak tizennyolcz éves volt, mikor férjét Colonna
Vespasiant eltemették, és azóta nem szeretett soha.</p>
<p>Gyűrűjébe egy amarántot vésetett e jelmondattal: «non moritura».
– A szerelem hivői előtt az amaránt virága jelképe az örök első
szerelemnek.</p>
<p>Julia szépségének hire bejárta a narancsligetek honát; Olaszhon
kicsiny, de fényes fejedelmeitől kezdve a nemes lovagokig mind
lábánál hevertek, s ő – egyet sem emelt föl közülök.</p>
<p>Nem szeretett, nem tudott szeretni mást, mint azt, a ki már
meghalt.</p>
<p>Pedig volt a megvetett imádók között egy, a ki őt valóban
megérdemelte volna. Nem rangja, nem gazdagsága által, de
szerelmének nagyságáért.</p>
<p>Egy egyszerű lovag volt Del Castro Alfons, a fejedelem
testőreinek kapitánya.</p>
<p>Del Castro lovag miatt ugyan rosszul lehetett megőrizve a
fejedelem teste, mert ő a nap felét imádottja bámulatában tölté el;
az éjszakát pedig egészen arra vesztegette, hogy ablakai alatt
ábrándozott.</p>
<p>Ha Julia palotája kapuján kilovagolt, a ki őt legelőször
üdvözlé, az Castro lovag volt.</p>
<p>Ha a tengeren csónakázni ment: Castro lovagot ott is útban
találta.</p>
<p>Ha termeibe tért, azokat virágokkal behintve találta. Castro
lovag szórta be az ablakon.</p>
<p>S ha éjjel lefeküdt, suhogó párnái közé, s kezét összekulcsolta
imára: valaki az utczán künn énekkel kísérte imáját. Az mindig
Castro lovag volt.</p>
<p>És azért Julia még sem tudta Alfonsot szeretni. Senkit sem
szeretett, tehát őt sem. <span class="pagenum"><a name="Page_199" id="Page_199">-199-</a></span></p>
<p>Lehet-e kegyetlenebb gondolat egy szép nőnél, a ki senkit sem
szeret?</p>
<p>Egy paradicsom, a melyben nem lakik senki. Aranygyümölcsű fák,
örök virágok, de semmi madárdal hozzá, semmi élet hangja. A világ a
teremtés harmadik napján.</p>
<p>Volt azonban egy más titkos imádója is Juliának, kinek nem volt
szokása a sóhajtozás. Ez volt a kalózok fejedelme: Barbarossa.</p>
<p>A rőtszakállú szörnyeteg nem epedett, nem kért, nem járt ablak
alá lantot verni, hanem egy éjjel kikötött Fondi alatt ezerkétszáz
kalózzal, s mielőtt a csendes város lakói álmaikból fölébredtek
volna, meglepte a márványszép kastélyát. Éjszaka volt, az őrök mind
aludtak: Barbarossa martalóczai föltartóztatlanul hatoltak Julia
hálóterméig.</p>
<p>Csak két szem őrködött ébren az alvó álmain: Del Castro Alfons
szemei.</p>
<p>Csak a szerelem van ébren!</p>
<p>A lovag a martalóczok tolvaj közeledtét észrevéve, fölállt lova
nyeregébe, s bezörgetett imádottja ablakán.</p>
<p>– Úrnőm! Ébredj! Kalózok ütöttek palotádra; menekülj!</p>
<p>Alig ébreszté föl e szó Juliát, midőn mellékszobájában
asszonysikoltás, halálhörgés támadt; hű cseléd sikoltott, czudar
rabló kése legyilkolá; ajtaján dörömbölt már az orv.</p>
<p>Egy percz volt az idő.</p>
<p>– Asszonyom, menekülj! hangzék az ablak alatt.</p>
<p>Julia kiszökött ágyából, csak egy vékony patyolat volt rajta;
nem volt idő pirulni. Úgy, a hogy fekhelyét elhagyta, szökött fel
az ablakba, onnan a lovag vállára emelte; azután leszállt
nyeregébe; baljával átölelte hölgyét, jobbjával kihúzta kardját,
sarkantyúba kapta paripáját, s vágtatott az utczán tova.</p>
<p>Vad saracén csorda üvöltve rohant utána; nyíl süvöltött, golyó
fütyölt feje körül; a lovag forrón ölelé magához a reszkető hölgy
termetét, s oly boldog vala. <span class="pagenum"><a name="Page_200" id="Page_200">-200-</a></span></p>
<p>Az üldözők mindenütt nyomában voltak, Barbarossa fölgyujtatá
Fondi palotáit, az égő város fénye vérvilágot vetett a menekvők
után.</p>
<p>A Garigliano átszeli az utat.</p>
<p>A hegyi folyam két meredek part között folyik alá; midőn ide
értek, a ló visszahorkant a mélységben tomboló ár előtt.</p>
<p>– Itt elvesztem! rebegé a hölgy.</p>
<p>– Ne félj úrnőm, szólt Alfons, te tartsd magad a nyeregben, s
tedd utánam, mit én teszek.</p>
<p>Azzal a hölgy kezébe adta a kantárt, s kipattanva nyergéből, a
magasról a folyamba veté magát. A paripa gazdája után szökött nemes
terhével.</p>
<p>A gyors hegyi folyamon át ketten úsztak erőfeszítve; a jó mén és
a jó vitéz. Ez fél kézzel paripája zablyáját fogta, melynek hátán
hölgye ült; s e halálvész közepett is csak azt nézte, mint simul a
habáztatta vékony lepel a szoborszép amazonnak észrontó
termetéhez.</p>
<p>Az üldöző saracénok elmaradtak a meredélyen; Castro lovag
szökését egynek sem vala kedve utánozni egy pár ragyogó szem
kedvéért.</p>
<p>A szerető férfi karja győzött a haragos folyón; féltett terhével
átjutott a tulsó partra.</p>
<p>Itt mély erdő fogadta őket; mély erdőnek sötét útján semmi sem
vezette Castro lovagot, mint két csillag az égen, és két csillag
ide lenn.</p>
<p>Két csillag az égen nem jó helyre vezette őt; erdő közepén rabló
bandolier csapat állta a menekvők útját.</p>
<p>«Kard ki! kard fel!» Castro lovag nem számlálta ellenségét, közé
vágott; harczolt, mint egy oroszlán, a kardok szikráztak az éji
harczban, a rablócsorda szétfutott, vagy elhullt. Alfonso utat
vágott szive bálványának.</p>
<p>A hajnalcsillag látszott a keleti láthatáron, midőn az erdőből
kiértek. Nem messze egy vár emelkedék előttük. Az volt Gæta.</p>
<p>– Asszonyom, szólt itt Alfonso, meg vagy mentve; <span class="pagenum"><a name="Page_201" id="Page_201">-201-</a></span>
kihoztalak minden vészből. És most szólj: mit érdemlek mind
ezért?</p>
<p>S imádott hölgye előtt féltérdre ereszkedék.</p>
<p>Gonzaga Julia összehúzta szép keblén a vékony patyolatot; arcza
égett a szégyentől, jobban mint az ég a hajnalfénytől; szemei
vészben ragyogtak.</p>
<p>Ah, a földi csillagok sem jó helyre vezették Castrot!</p>
<p>A mint térdelt a hölgy előtt, szemeivel kéjittasan járta be
annak vonásait, omló haját, fehér vállát, végig egész rózsás
lábujja-hegyéig: Gonzaga Julia odalépett hozzá és kezeit esküre
emelve, így szólt:</p>
<p>– A miért megszabadítál pogány kézből, gyalázatból, a miért
kihoztál dühös folyam hullámiból, a miért megküzdtél értem
orvokkal, utonállókkal: kápolnát emeltetek nevedre, melyben
mindennap te érted imádkozom;… de a miért megláttál öltözetlenül,
azért meghalsz!</p>
<p>S e szónál kirántva a lovag övéből a tőrt, azt markolatig döfte
annak szivébe.</p>
<p>… Oh milyen kegyetlen a hölgyek erénye!</p>
<hr class="chap">
<p><span class="pagenum"><a name="Page_202" id="Page_202">-202-</a></span></p>
<p><span class="pagenum"><a name="Page_203" id="Page_203"><br>
-203-</a></span></p>
<h1>AZ ÉLETBŐL ELLESVE</h1>
<p><span class="pagenum"><a name="Page_204" id="Page_204">-204-</a></span></p>
<p><span class="pagenum"><a name="Page_205" id="Page_205"><br>
-205-</a></span></p>
<h2>A PÁNSZLÁVOK FÖLDÉN. REJTELMES HISTORIA.</h2>
<p>Nevethetnék rajta! Ha valami kényeskedőbb érzés nem sajogna
bennem annál a gondolatnál, hogy a mi felvidéki tótjaink között
pánszlávokat akarnak találni. Azok a tótok, a kik a
Rákóczi-szabadságharczban a végső óráig kitartó hívei voltak a
magyar ügynek, a kik a 48-iki szabadságharczban magukra hagyottan
szétkergették a magyar ellen alakult szabad csapatokat, a kiknek
fiai legjobb katonái voltak a magyar hadseregnek: ezek a jámbor
kaszások, a kik minden évben lejönnek a magyar Alföldre, résztvenni
a munkában azon az áldott földön, a mely nem az övék; a kik otthon
a maguk görbe, de regényes országában fát vágnak, deszkát,
zsindelyt fürészelnek, hasogatnak, tutajokon hordják mi hozzánk; a
kik lemennek a bányákba követ törni, érczet kutatni; a kik
bevándorolják a félvilágot szövött gyolcsvásznukkal, gyógyfüvekkel,
egérfogó kalitkákkal; – hogy ezek mind azt a gondolatot hordanák a
széles tüszőjük alatt, hogy ők Magyarországon az államrendet
felforgassák, Szvatopluk trónját újra felállítsák, Budapestet
elfoglalják s elnevezzék Czarográdnak, hogy a muszka czárral
conspiráljanak.</p>
<p>Tudom én azt jól, hogy vannak elégedetlen emberek a tótok között
is épen úgy, mint vannak a magyarok közt. Sok ember van, a ki azért
üti a mellét, a nemzetiségére vonatkozva, mert különben észre sem
vennék, hogy a világon van. Csakhogy ez nem eszme, hanem csak
«szusz».</p>
<p>Vannak igenis árva tót diákok, a kik a lycæumi sovány
<span class="pagenum"><a name="Page_206" id="Page_206">-206-</a></span> convictuson keservesen magolva a quæ
maribust, sanda szemmel nézik a duskálkodó földesúr fiát, a ki csak
a billiárdnál tanúl, mégis szolgabiró lesz belőle; aztán vannak a
világ háta mögötti ecclesiákban tengődő prédikátorok, a kik a
mennyországot távolabb esőnek hiszik a tótokra nézve, mint a hogy
azt más népek közel érik. Azután vannak veszekedett prokátorok, a
kiknek a nemzetiségi izgatás mód a clientela szaporítására; de
vannak minden bizonynyal igazi bonæ fidei nemzetiségi rajongók is,
a kik anyanyelvüket imádják, költeményeket irnak rajta, azokat
elszavalják, kinyomtatják, boldogok benne; és aztán végül van
egynehány élelmes speculáns, a ki szimatolja a pénzszagot a
moszkvai liga tarsolyában; nagyokat igér, s nagyokat vár érte, –
kétszáz forintos évi fizetés mellett ezres bankjegyeket váltogat, s
pezsgőt iszik belőle; – ez a törzskar. De hol a tábor? Hisz a
felvidéki tót nép még csak egy pánszláv képviselőt sem küld fel a
magyar országgyülésre.</p>
<p>Most két esztendeje keresztül-kasul jártam a magyar-tót
felvidéket, voltam Nyitra, Trencsén, Árva, Liptó legszebb vidékein:
úgy mentem mindenüvé, mintha haza mennék; úgy fogadtak mindenütt,
mintha a legtősgyökeresebb magyar nép lakta vidéken járnék; a tót
munkások a mezőn a maguk népdalai mellett énekelték az «Isten áld
meg a magyart», a tót polgárok, iparosok koszorúkkal fogadtak a
városok bejáratánál, papjaik s azok között kemény pánszlávoknak
elhíresztelt celebritások távol falvakból eljöttek ahhoz a házhoz,
a hol szállva voltam, s mondtak olyan felköszöntőket, becsületes
hazafias érzelemtől áthatott, lelkesült szavakat (igaz, hogy
némelyik tótul), hogy azoknál különbet a mi ős szittya vérünk se
buzoghat elő, a katholikus tót papi méltóságok pedig épen
kifogástalan érzelmű magyar hazafiak. Aztán pedig hát én nem vagyok
nékiek se főispánjok, se földesuraságok, még csak lutheranus
főcurator sem vagyok; – a mit bennem szivesen fogadtak, az a
specziális magyarság megtestesülése: magyar <span class="pagenum"><a name="Page_207" id="Page_207">-207-</a></span> író
vagyok, semmi más: tőlem se nem remélhet, se nem félhet senki
semmit; a mit a szivéből nekem ád, egyenesen a magyar nemzetnek
adja.</p>
<p>Tovább mentem. Árvaváralján már az iskolás gyermekek
«dicsértessék a Jézussal» és «adjon Isten jó napot»-tal köszöntenek
magyarul. Azok az árva vidéket lakó árvaiak, a kiknek, ha egy
esztendőben roszúl terem a burgonya, nincs mit enni, de azért még
az inséges időben sincs adóhátralékuk. Faképeket, játékszereket
faragnak, azt boldogabb vidékre elhordják, mégis lerojják, a mivel
az államnak tartoznak. A fafaragás egész üzletággá fejlődött ki
náluk. Megismerkedtem egy egyszerű parasztlegénynyel, a ki egy
állatcsoportozatot valódi művészettel állított elő gyertyánfából;
nyáron a mezőn dolgozik, csak télen át művész. Megnézheti a magyar
miniszterelnök elfogadási termében, a ki odamegy, ezt a
parasztművet (olyan tisztességben részesül ez), ott áll a díszalbum
mellett. S ilyen művészekkel tele van a tótság. Faragott
sétapálczáikat viseli az egész világ, még China is. Csöndes,
dologszerető, becsületes nép ez.</p>
<p>Mikor az országgyülésen a magyar nyelv tanításáról az alsóbb
iskolákban volt szó, hej, milyen nagy jeremiádát támasztottak
ellene (akkor sem annyira a pánszlávok, mint inkább a pánszászok).
No ha azért riadoztak tőle, hogy a magyar nyelv oktatása által majd
a más ajkú népfajok nemzetiségükhöz hűtelenek lesznek: hát akkor
nagyon ok nélkül rontották a vérüket; hanem ha attól féltek, hogy
ennek a gyakorlati életben foganatosítása után a különajkú
nemzetiségek a magyar állameszméhez hívebbek lesznek, hát akkor jól
prófétáltak.</p>
<p>– Két év előtt, mikor Trencsénben jártam, csupán e megyében
száztíz magyarul tanító iskola volt, s azok között tizenkettő, a
miben az előadási nyelv kizárólag magyar, a többi megyében is úgy
van. A nép maga kivánja így! Aztán milyen iskolák! Az árvaváraljai
elemi iskola különb a hajdani lycæumoknál. Ezek a magvetői a
hazaszeretetnek. <span class="pagenum"><a name="Page_208" id="Page_208">-208-</a></span> A mi iskolamestereink ott a felföldön
végzik be azt a nagy művet, a mit Árpád apánk ezer év előtt
megkezdett. Ők fejezik be a pusztaszeri szövetséget. S ez a gárda
hatol előre ellenállhatatlanul. Munkája láthatatlan; de
feltarthatatlan mint a felvilágosodásé. A hajnalsugár elűzi a
kisértetet.</p>
<p>Most következik azonban a rejtelmes történet.</p>
<p>Koritnyiczát is meglátogattam, családommal együtt, s még két jó
barátom, Schwarz Gyula és Andaházy Pál kedves társaságában. A
gyönyörű fekvésű fürdőben már akkor (ősz felé) nem volt más otthon,
mint «tisztelt hazánkfia» Gelléri Szabó János barátom; vendégül
pedig, mint mondák, egy angol tudós maradt még ott. Ott nagyhamar
egymásra találtunk, az angol középtermetű, széles vállú férfi volt;
arczán semmi az angol typusból: a kétkúpos homlok, a hatalmas két
ágra hagyott szőke szakáll, a piros arcz, villogó szemek, büttykös
orr, az egész arcz izgatag kifejezése egészen más népre
emlékeztetett.</p>
<p>Schwarz Gyula tudós barátunk egyszerre angolul kezdett el hozzá
beszélni, a mire az idegen doctor elég udvarias volt németül
felelni, s a társalgás maradt ennél az idiománál.</p>
<p>Ebéd után azt a meggyőződésünket fejeztük ki egymás előtt, hogy
ez az úr – muszka.</p>
<p>Azután beírtuk a neveinket a vendégkönyvbe; angolunk névjegyzése
ekkép szólt: «Robert Laing, collegii Corporis Christi apud
Oxoniensis Socius». Szép, gömbölyű, kissé hátradűlő betűi voltak:
mint azoké, a kik cyrill betűk írásához szoktak.</p>
<p>Innen aztán tovább mentünk, fel Liptóba a Kárpátok közé, a
fölséges csorbai tóhoz, a mit hogy ha le akarnék festeni, egy
regényt kellene hozzá írnom rámának. – Hát a mint ott is elénk
adják a vendégkönyvet, hogy a neveinket beírjuk: a legelső név, a
mi szemembe tünik, ugyanazokkal a gömbölyű hátradűlő betükkel van
odairva, a <span class="pagenum"><a name="Page_209" id="Page_209">-209-</a></span> czím is ugyan az, csakhogy a név
egészen más. A csorbai tó vendégkönyvébe ugyanaz «Cuthbert Shield,
Northumberland, England, apud Oxonienses, collegii corporis Christi
socius». A nap, melyen ez beiratott, május 30-ika. Ekkor pedig
voltunk szeptemberben.</p>
<p>Ez már szeget ütött a fejembe. Két különböző név alatt, egy
angolnak májustól szeptemberig a magyar-tót felvidéken mulatozni
több, mint barátság. Mi dolga ennek itt?</p>
<p>Aztán kiment az egész dolog a fejemből.</p>
<p>Budapestre haza költözve, egyszer egy októberi napon betoppan
hozzám az én koritnyiczai anglusom, látogatóba.</p>
<p>– God bye sir! Hanem már most engedjen meg, nem tudom melyik
nevén szólítsam önt, mister Robert Lainghoz, vagy Cuthbert
Shieldhez van szerencsém?</p>
<p>Az anglus elnevette magát kedélyesen, s egy cseppet sem jött
zavarba.</p>
<p>– Igenis, mond, az egyik az irói nevem, épen úgy, mint önnek és
sok másoknak is vannak írói álneveik; néha azt használom, kivált
versek alá irva, minők a Csorbai tó vendégkönyvében láthatók.</p>
<p>– Önnek nagyon megtetszett a mi tót felvidékünk, hogy négy
hónapot ott töltött.</p>
<p>– Oh igen. A szláv népszokások tanulmányozását tüztem ki
feladatomul; s egész idő alatt folyvást Moyses püspök házánál
voltam vendégül elfogadva: az volt kirándulásaim központja.</p>
<p>(Én ezt a Moyses püspököt úgy ismertem, mint hírhedt pánszláv
celebritást.)</p>
<p>Angolom tovább ment. Én meg eresztettem. Nem kenyerem a
spiczliskedés; ámbár, ha a hazámat fenyegetné valami igazi baj, én
biz a denuncziálástól sem ijednék vissza.</p>
<p>Hanem azt még sem tagadhattam meg magamtól, hogy este a clubban,
összetalálkozva azzal a miniszterrel, a ki nekem legkedvesebb jó
barátom, el ne mondjam neki sub rosa a tapasztalatomat.
<span class="pagenum"><a name="Page_210" id="Page_210">-210-</a></span></p>
<p>– Mégis jó volna megkérdezni attól a Moyses püspöktől, mondám
én, hogy mi dolga volt neki négy hónapon át ezzel a kétféle nevet
viselő angollal?</p>
<p>Az én kegyelmes barátom uram végig hallgatta szokott olympi
nyugalmával az én felfedezésemet, s aztán szemem közé nézve azokkal
a véghetetlen okos szemeivel, azt mondá:</p>
<p>– Persze, hogy jó volna megtudni Moyses püspöktől, hogy mi dolga
volt a két nevű urral? csak az az egy kis akadály van a dologban,
hogy Moyses püspök már ez előtt egy néhány esztendővel meghalt.</p>
<p>Még így meg nem buktam soha!</p>
<p>Eszerint az én dupla barátom engem még egyszer rászedett.</p>
<p>Már most ez vagy valami «trufátor» volt, a ki egyenesen az
emberek megtréfálását tüzte ki czéljául, vagy valóságos
Aksakoff-féle utazó ügynök. A dolog összeesik a hires
Dobrzánszky-féle puts-csal.</p>
<p>Nekem pedig mindegy, akármelyik volt.</p>
<p>Se én, se más magyar ember, politikai emissariusokra nem
vadászunk.</p>
<p>Hogy pánszlávok vannak, azt elhiszem, hogy gyakorlati sikert nem
érnek el, arról bizonyos vagyok. A pánszlávizmus a tót felvidéken
olyan baj, a minek a kigyógyítására nem kell mindjárt a ferrum
sesquichloratumot használni, mikor az orvoslására elég a
rumford-leves is.</p>
<h2>A MISKOLCZI SZŰZ.</h2>
<p>Kétszáznyolczvanezer embert zúdított alá Magyarországra az orosz
czár: a fényes gárda lovas dandárt, a hol az egyik ezred csupa
pejlovon ül, a másik csupa almásszürkén, a harmadik mind egyforma
fakón, a negyedik tiszta fekete lovakon; zenekar lovagol előttük,
tarka ruhákban, azután a cserkeszeket, keleties egyenruháikban,
<span class="pagenum"><a name="Page_211" id="Page_211">-211-</a></span> a fényes beshmetben, a hegyes papással
a fejükön; hosszú puska a hátukra vetve, ezek sortüzet adnak
lóháton ülve a támadó ellenfélre, azután a doni és zaporogi
kozákokat, a kik a harmadfél öles dárdát kétkézre fogva hajítják el
a csatában, mint a kelevézt, s az egész ezred énekelve megy a
harczba. Minő rettenetes kardal az! Voltak baskir csapatok is,
Mohamed, Buddha imádó nép, bálványhitű pogányok, a kiknek a nyelvét
maguk az orosz tisztek sem értik.</p>
<p>S ennek az újkori népvándorlásnak a vezére volt Paskievics
herczeg, az eriváni győztes, a Balkán meghódítója, Lengyelország
eltiprója, a ki Varsóban helyreállította a «rendet».</p>
<p>S e Batu kháni tábor s rettenetes vezére mellé volt adva «egy»
magyar ember. Most úgy nevezik, hogy a «muszkavezető».</p>
<p>Nem kellett a muszkának vezető, volt annak térkép a kezében s
ment, a míg a magyar sereg útját nem állta s össze nem kuszálta az
egész hadi tervét.</p>
<p>Ha van földön nem emberek számára teremtett kín, hát az volt ezé
az «egy» magyar emberé a muszka táborban.</p>
<p>Ott állni mindennap az orosz hadvezér haragja, s saját
nemzetének kétségbeesett elkeseredése között; érezni a legyőzött
minden szenvedését s mosolyogni a legyőző szeme közé; engesztelni,
csillapítani a nem várt ellenállás felett dühöngő vezér haragját s
őrizni a rendet a megszállt városokban féltékeny szigorúsággal;
egyszerre maga ellen idézni a gyanakodó orosz dölyfös zsarnok
szeszélyét, a fondorkodó cselszövő udvaronczok méregkeverését, s
egyidejüleg saját honfitársainak keserű boszuvágyát, sűrű
átkozódásait.</p>
<p>Mert az orosz táborban gyűlölték az egész magyar nemzetet, de
azt az «egy» magyar embert, a ki velük volt: legjobban.</p>
<p>Mikor Sátoralja-Ujhelyre érkezett az orosz tábor, valamelyik
erdőben egy néhány kozákot megöltek a magyar <span class="pagenum"><a name="Page_212" id="Page_212">-212-</a></span>
guerillák. Paskievics megtudta ez esetet, azt mondá a magyar
főúrnak, hogy ha elő nem keríti rögtön a gyilkosokat, porig
leégetteti az egész várost.</p>
<p>A magyar biztos huszonnégy óra alatt előteremté a négy
guerillát, a ki a kozákokat megölte; az orosz vezér fel is
akasztatta őket. Ezzel Ujhely meg volt mentve.</p>
<p>Mikor aztán odább mentek, volt a fővezér kiséretében egy orosz
tábornok, herczeg D..., a kinek meg az volt a feladata, hogy ezt az
«egy» magyar embert tartsa felügyelet alatt; hát akkor az odament a
tábornagyhoz s azt mondá neki:</p>
<p>«No most minket ugyan szépen rászedtek. Az a négy ficzkó, a
kiket mi felakasztottunk, a vármegye börtönéből került elő, az
egyik volt egy apagyilkos, a másik három rabló utonálló, a kiket
úgyis fel kellett volna akasztani. A magyar biztos ezeket a
gonosztevőket adta ide nekünk az igazi guerillák helyett.»</p>
<p>Paskievics nem szólt semmit: hanem attól fogva minden léptét
őriztette a magyar polgári biztosnak. Mikor aztán Losonczon
ismétlődött ez az eset, hogy magyar guerillák megöltek két kozákot,
Paskievics kiadta a rettenetes parancsot, hogy az egész várost
porrá égessék és kirabolják.</p>
<p>Ez az orosz hadviselés taktikai rendszere.</p>
<p>A magyar biztostól nem kértek többé közbenjárást. Losoncz földig
leromboltatott.</p>
<p>Azután következett Miskolcz.</p>
<p>Már itten dühös volt az orosz fővezér, hogy Görgei szétzilálta
az egész hadi tervét, a váczi ütközetben megverte az orosz legjobb
seregét, s kisiklott az orosz hadi strategéma ölelése közül, a
Tisza mögé. Újra kellett kezdeni az egész hadjáratot. Az orosz
katona pedig hullott, mint a légy! még egy «polgári biztos» volt
mellé adva: a cholera. – Az volt még csak a szálláscsináló! Az
orosz hadsereg minden táborhelyén egy temetőt hagyott hátra.</p>
<p>Ekkor történt az az eset Miskolczon, hogy két cserkesz
<span class="pagenum"><a name="Page_213" id="Page_213">-213-</a></span> harczos egy földmives házához lett
beszállásolva, a ki maga épen akkor, sürgős takarodás idején, kinn
volt a mezőn fiastul együtt, a háznál nem volt más, mint egy
tizennégy éves hajadon leányka, a ki a háziasszony dolgát végezte,
ebédet főzött a mezőn dolgozók számára.</p>
<p>A két cserkesz is éhes volt: de nem az ebédre, hanem a leányra
magára.</p>
<p>Hasztalan volt az ártatlan gyermek könye, könyörgése, a vad
harczosok nem nézték, hogy bimbó; gyönyör azt letépni!</p>
<p>A leány bátyja odakinn a mezőn csak hiába várta, hogy jön-e az
ebéd? utoljára étlen, szomjan hazahajtott a rakott szekérrel.</p>
<p>Mikor megérkezett, a nyomorult leányka már akkor a végsőt
lehelte. Ott hevert a földön s csak annyit tudott mondani, hogy a
kik ily kegyetlenül bántak vele, az a két beszállásolt cserkesz, s
aztán ott halt meg a bátyja karjai közt.</p>
<p>A magyar legény akkor kiment az udvarra; a két cserkesz már
lovon ült s odább készült menni. Azoknak kardjuk volt, puskájuk,
pisztolyuk; neki pedig nem volt egyéb kézbelije egy
petrenczerúdnál. Két percz alatt agyon csapta mind a kettőt. Bottal
verte őket agyon, mint a veszett kutyát.</p>
<p>Onnan aztán egyenesen rohant az orosz fővezér szállására.
Bebocsáták hozzá, hisz fegyvertelen volt. Azon elkeseredett dühében
ezen kezdé:</p>
<p>– Itt vagyok! Én öltem meg azt a két cserkeszt!</p>
<p>Paskievicset a düh futotta el, mikor ezt megmagyarázták
neki.</p>
<p>– Meggyalázták a húgomat! Halálra kinozták az átkozottak szegény
kis ártatlan testvérkémet. – Megöltem mind a kettőt.</p>
<p>– A gyilkosnak akasztófát! a városnak tüzet és vasat! ordítá
tomboló dühében az orosz fővezér.</p>
<p>Ekkor bátorkodott eléje állni népgázoló haragjának az az «egy»
magyar ember. <span class="pagenum"><a name="Page_214" id="Page_214">-214-</a></span></p>
<p>– Nem úgy uram! Az a két cserkesz megérdemelte a halált, ennek a
fiúnak a növendék leánytestvérét kínozták halálra.</p>
<p>– Ön meri védelmezni a gyilkost?</p>
<p>– Nem a gyilkost; de a női becsületet. Ön maga is apa: mit
tenne, ha ily bántalom érné?</p>
<p>– Ölnék. – De vajjon igaz-e ez?</p>
<p>– Küldje ki a herczeg tábori főorvosát, hogy vizsgálja meg az
esetet.</p>
<p>Paskievics azt mondta, hogy «jól van»; s rögtön parancsott adott
a főorvosának, hogy menjen ki a házhoz, a hol a két megölt cserkesz
van; hanem aztán hátat fordított a magyar úrnak, s a míg az orvos
vissza nem tért, folyvást D... herczeggel beszélt. Ha nem való, a
mit a legény mondott, akkor a magyar úr el van veszve. Eltalálta
árulni, hogy van szíve s az a maga fajához hajlik. Főbenjáró bűn
ez.</p>
<p>Rövid időn visszatért a főorvos. Jelenté, hogy a fogoly
leánytestvére valóban baromi erőszak miatt halt meg; az
összeszorított markában még ott volt egy rézgomb a cserkesz
beshmetjéről, a mit viaskodásában letépett.</p>
<p>Arra odalépett a magyar főurhoz a muszka fővezér s azt dörmögé
neki:</p>
<p>– Küldje ön haza ezt a fiút, adjon neki pénzt a húga
eltemetésére; aztán mondja meg neki, hogy menjen el az utamból
messzire.</p>
<p>– És Miskolcz városa?</p>
<p>– Nem égettetik fel.</p>
<p>A cserkeszölő legényt bántatlanul bocsátották haza.</p>
<p>– És most nekem is mondja meg a herczeg, hogy merre mehetek?
kérdé a magyar főúr.</p>
<p>– Ön el akar engem hagyni?</p>
<p>– Látom, hogy itt nincs bizodalom hozzám.</p>
<p>– Kérem, hogy maradjon itt.</p>
<p>– Akkor én kérem, hogy D... herczeg ne maradjon itt. Én ismerem
jól a magyart. <span class="pagenum"><a name="Page_215" id="Page_215">-215-</a></span></p>
<p>Mindent el lehet tőle venni, de a becsületét nem!</p>
<p>És Paskievics elküldte a környezetéből D... herczeget.</p>
<p>S attól fogva, ha gázolta is a magyart, de nem gyülölte
többé.</p>
<p>Mikor egészen legyőzte, akkor már megtanúlta becsülni.</p>
<p>Debreczent nehéz ütközet után foglalta el, de már nem
pusztította el. A város elüljáróival emberien bánt. Egyszer az
utczán nagy sár idején ment a magyar polgári biztos kiséretében
keresztül a főutczán, egy szál padló volt a híd, a mi átvezetett a
sáron. A kik a régi Debreczent ismerték, emlékezni fognak rá, hogy
mi volt az a «sár» az utczán. Szekéragy tolta azt. Szemközt jött
rájuk pedig-len egy termetes polgár, a kit akkoriban «civis»-nek
neveztek, nagy büszke léptekkel. A sár közepén összetalálkoztak
Paskievics és a civis. Ez megállt konokul az útban. Átkelhetett ám
Paskievics a Balkánszoroson, ráléphetett Varsó nyakára; de azt
semmi hatalommal ki nem vívhatta, hogy egy debreczeni civispolgár a
hajdani padló szoros útjáról az ő rettentő személye elől a sárba
kilépjen. Paskievics sértett büszkeséggel csapott a kardjára; de
biz ettől a horkantástól még csak a makrapipája se rezzent meg a
polgárnak. Ekkor megszólalt a magyar úr a háta mögött.</p>
<p>– Ugyan, édes hazámfia, legyen szíves helyet adni a tábornagy
úrnak.</p>
<p>– Az már más! Ha szépen kérnek! A termetes polgár erre a szép
szóra belépett a sárba, helyett adott a hídon a tábornagynak,
megbillentette a kalapját s még azt is mondta, hogy «adj’
Isten!»</p>
<p>Mikor az oroszok kivonulóban voltak, Paskievics hosszabb ideig
volt elszállásolva egy magyar földesúr falusi kastélyában, egész
táborkarával együtt. A házigazda derék jó hazafi volt; hanem azért
kénytelen volt szívesen látni vendégeit.</p>
<p>Mikor tovább akartak menni, az utolsó lakoma után a herczeg
kétszáz orosz imperiált tett le az asztalra. <span class="pagenum"><a name="Page_216" id="Page_216">-216-</a></span></p>
<p>– Mit akar a herczeg ezzel a csomó aranynyal? kérdé a házi
gazda.</p>
<p>– Hát a szíves ellátásért.</p>
<p>– Ne higyje a herczeg, hogy ezt nálunk pénzen osztogatják. A ki
nekem vendégem, az nálam itthon van, ha ellenségem is. Ha én nem
tettem szót azért, hogy a birtokomat széltében elpusztították az ön
hadseregei: azért a borért, a mit magam adtam fel önök elé az
asztalra, csak nem állok elé pinczérszámlával; söpörje be a
pénzét!</p>
<p>Paskievics nagyot csóvált a fején. A pénzt visszadugta, hanem
aztán megbízta vele a polgári biztost, hogy becsültesse fel mindazt
a kárt, a mit seregei a földesúr birtokán okoztak s fizettesse ki a
hadi pénztárból.</p>
<p>A magyarországi hadjáratból vitték haza az oroszok magukkal a
szabadság vágyát.</p>
<p>Ennek az «egy» magyar embernek Paskievics táborában az egyik fia
magyar alkotmányos miniszter lett az új korszakban, a másik is az
lehet még!</p>
<h2>A SOCIALDEMOKRATIA EURÓPÁBAN ÉS ÉSZAKAMERIKÁBAN.</h2>
<h3>I.</h3>
<p>Ámbár Magyarország még most legtávolabbról van csak érintve a
sociáldemokrata mozgalomtól, mégis fölöttébb érdekesnek tartom azon
adatokat, melyek e kérdésre világot vetnek, megismertetni a
közönséggel.</p>
<p>Nálunk még most se az alany, se az alap nincs meg e nagy
mozgalomhoz. Gyáriparunk csak keletkező félben van, s a mi gyáraink
vannak, azok munkásaikat, a külföldi munkadíjakhoz hasonlítva,
eléggé jól díjazzák, s ezt annyival inkább kénytelenek tenni, mert
földmivelési iparunk fejlődése a munkaerő értékesítésében igen erős
versenytársa a gyáriparnak. A hol a földmíves-napszám <span class="pagenum"><a name="Page_217" id="Page_217">-217-</a></span> egy
forint átlagot tesz ki, ott a gyármunkás-napszámot nem lehet egy
frankra leszállítani; a hol az arató munkás hat hét alatt képes
(igaz, hogy megfeszített munkássággal) az egész télire való
készletét megérdemelni, ott nem lehet a munkásosztály elnyomásáról
panaszkodni, mert a míg a földesúr elég foglalkozást ád, addig a
gyáripar kénytelen épen úgy jutalmazni a munkásait, mint a mezei
gazda. A kézműipar felvirágoztatására pedig oly őszintén kezet fog
Magyarországon minden osztály, hogy az ez iránt felelevenült
országos részvétet még a ki sociális izgatással is akarná fokozni,
olyan rosz szolgálatot tenne vele, mint a ki nyár derekán ránk
fűtené a szobát.</p>
<p>Azért «most még» mi nálunk nem a munkás panaszkodik, hanem a
munkaadó, nem az iparossegéd, hanem a mester. Egy olyan szorgalmas
és értelmes iparosfőnök is, a milyen volt Vidacs János, a ki a
mellett tizenhatpróbás demokrata volt, az öngyilkosságon
kényszerült pályafutását végezni, legnagyobb becsületessége és
méltányossága daczára, mihelyt a concurrentia fölverte az üzletéhez
szükséges munkások díjait. A hogy ezt ő nekem a katasztrófáját
megelőző hónapban keserű panaszszal elmondá, megjósolva
kikerülhetlen végzetét.</p>
<p>Sőt az az iparos mozgalom, a mi hazánkban megindult, épen azt az
irányt veszi, a mi az iparszabadság korlátozására czéloz, inkább a
czéhrendszerhez nehézkedik vissza, s az iparmunkástól minősítést
követel.</p>
<p>Azok pedig, a kiket a külföld bocsát be hozzánk, a
socialdemokratia tanait hirdetni, itt, Magyarországon, nem tudják
magukat megértetni, idegen ajkúak; eszméik még idegenebbek, s aztán
– a mi fődolog – a mi népünk még maga is oly aristokrata, hogy
tekintélyt követel attól, a kinek a szavára hallgat, az idegen
iránt gyanakodó.</p>
<p>Hanem az előreláthatólag változni fog.</p>
<p>Először is a munkás osztálynak szaporodnia kell. Igen kivánatos,
hogy szaporodjék. Magyarországon az iparnak adott kedvezményeket
beczikkelyező törvény életbelépte <span class="pagenum"><a name="Page_218" id="Page_218">-218-</a></span> óta egész sorozata
keletkezett az új gyáraknak. Támadni fog még több is. Ez
boldogulásunk alapföltétele. Ez a mi aranybányánk: az iparosnak a
két keze és esze. Már is «sok ezerre» megy Budapesten a
gyármunkásoknak a száma. Ennek az osztálynak a gyarapodása
közérdek. S jobb megelőzni a méltányos kivánságokat, mint
kidaczoltatni azokat, a mikor aztán a méltányosság határait sem
tudja megszabni senki.</p>
<p>És jobb helyes irányt adni egy még születőfélben levő eszmének,
mint azzal azután, ha kamaszéveibe átnőtt, minden lépten-nyomon
birkózni, dulakodni a ferdére vett irány miatt.</p>
<p>Az is tudva van már előttünk, hogy bármily kezdetleges és
félsikerűnek sem becsülhető a budapesti központban hébehóba
nyilatkozó socialdemokrata mozgalom; az mégis kezd terjeszkedni a
vidékre is s legújabban észrevehetővé kezd lenni a jelszó, a mi a
központból kiadatott, hogy aratás idején a földipar munkásai közé
is ki kell küldeni emissariusokat, s azokat is megnyerni a
socialdemokrata elveknek, s e végett az eddig csak németűl működő
lapokat, röpíveket magyar, tót, román nyelveken is
elterjeszteni.</p>
<p>Ebből, ha a diagnosist jókor és helyesen meg nem teszszük, olyan
chronicus baj támadhat, a milyenben jelenleg Európának minden
állama szenved.</p>
<p>Azért készüljünk el legelőször is ezzel a diagnosissal.</p>
<p>A legmozgékonyabb és leleményesebb a németországi
socialdemokrata szövetség.</p>
<p>A legutóbbi országgyűlési választásoknál tüntette ki leginkább,
hogy mit tud; az levén az életkérdés, hogy mentül több képviselőjét
elveinek behozza a német parlamentbe.</p>
<p>Ügynökeik már a választások előtt keresztül-kasúl bejárták az
egész országot, találkozókat adtak egymásnak, felosztották a
kerűleteket, a jelölteken kiegyeztek, egyszer-egyszer mintegy
jelszóra valamennyien összegyülekeztek, <span class="pagenum"><a name="Page_219" id="Page_219">-219-</a></span> a hol a
kormány nem is sejtette (mint pl. Mittweidában) s ott közös
határozatokat hoztak.</p>
<p>Ha a kormány betiltotta a socialdemokrata gyüléseket, rendeztek
ártatlan népünnepeket (murikat) mindenféle czímek alatt, vagy
megjelentek más egyletek gyülésein, a kiknek semmi közük sem volt
hozzájuk s ott egyszerre felállt a szónokuk s elmondta a
socialdemokrata-programmot, s kitűzte a jelöltet. Kiabálhatott
aztán már a publikum, csengethetett az elnök, oszlathatta a gyülést
a rendőrbiztos, a czél el volt érve. Így tettek Berlinben,
Magdeburgban, Ostenseeben.</p>
<p>Azután nyomattak röpíveket jelszavaik commentárjával s bámulatos
volt a leleményesség, a mit azoknak az elterjesztésében
kifejtettek. Hogy az íveket a rendőrség el ne kobozhassa,
elrejtették azokat a nők keblébe, a kis fiúk botanizáló dobozaiba,
s ily módon Drezdában, Altonában, Berlinben egy nap alatt
százezreivel a röpíveknek árasztották el a közönséget.</p>
<p>Azután matriczokat metszettek, a miket mindenki zsebébe
dughatott: azon volt a jelölt neve. Egy végighuzás a festékes
pamacscsal, s az utczán sétáló otthagyta a falon a jelölt nevét,
teleírva vele magát a rendőrségi katonaköpönyeget is. Annyira ment
a leleményességük, hogy mikor egy «Viereck» nevű jelöltjüket
akarták megválasztani: csak egy négyszöget festettek a falra, s alá
e szót: «válasszátok!»</p>
<p>A pénzszerzés-módjuk is ép oly leleményes volt a választásokhoz.
Nem számítva az Amerikából érkezett segélyt s egyes gazdag
elvtársak nevezetes járúlmányait, annyiféle czímet és alkalmat
tudtak kitalálni, a mik alatt nem csak a saját pártjukat, de még a
haladási pártot is megadóztatták, hogy teljes pénzerővel voltak
ellátva, a mit lelkiismeretesen beküldtek a központi vezérüknek
Bebelnek, a ki azt épen oly szigorúan szétküldötte szükséghez mért
arányban a választókerületekbe.</p>
<p>A mellett furfangosan tudták a többi pártokat egymás
<span class="pagenum"><a name="Page_220" id="Page_220">-220-</a></span> ellen felhecczelni, úgy hogy két
veszekedő közé odaékelve magukat, azt érték el, hogy a kisebbségben
levő inkább odacsatlakozott egy socialdemokrata jelölthöz, hogysem
gyűlölt ellenfelét győzni engedje. Így győzették az
utóválasztásoknál Boroszlóban a conservativek, Hanauban meg a
haladópártiak a socialdemokratát.</p>
<p>Ekként került elő megerősödve a párt a tavalyi választásoknál
Északnémetországban, sőt még Délnémetországból is tudott kapni
«egy» képviselőt, a hol azelőtt termőfölde nem volt.</p>
<p>Azonban ezzel szemben a német kormány és az ellenkező pártok sem
dugták kezeiket a zsebükbe tétlenűl. Ismeretesek az 1878-iki
októberi törvények, a mik a socialdemokraták ellen hozattak.
Ezeknek a szigorú alkalmazása miatt többen a párt legerélyesebb
vezetői közül kivándoroltak Németországból s a nyilt izgatás
lehetetlenné lett téve. Ez volt a hatalom és kényszer rendszabálya:
ennek a nyomában jönnek az ellenhatás finomított eszközei, a
socialdemokrata pártnak saját elvei segélyével való szétrigázása.
Néhol egyszerűen megalkudtak a vezetőkkel, szellemi és anyagi
módszerek útján, másutt államsocialista társulatokat állítottak
fel, a mik ugyanazon czélokat tűzték ki maguk elé, a miket a
socialdemokraták, csakhogy a kormány pártfogása mellett.
Elképzelhető, hogy az ilyen császári királyi rebellisek micsoda
óriási zűrzavart idéznek elő a maguk schizmájával az orthodox
socialdemokraták ecclesiájában. Egy egész nagy radikál töredék
különválik. Most vezérlete alatt ezek kinyilatkoztatják, hogy
Bebelék: «népámítók, álszent kalandorok!» Két socialdemokrata
képviselő, Hasenclever és Blos ellenben az opportunitási vízáramlat
felé eveznek. Ezeket a többiek anathemákkal mennykövezik agyon. A
csöndes forradalom ellenében megszületik a csöndes
ellenforradalom.</p>
<p>S a míg a socialdemokrata vezérek a magas politika thesisei
fölött vitatkoznak, a míg az alvezérek korteskednek, <span class="pagenum"><a name="Page_221" id="Page_221">-221-</a></span> maga a
főczél: a munkások sorsának javítása, szünetel, háttérbe szorúl,
feledésbe megy: a választási campagne költségei elnyelik még a
segélyösszegeket is, a mik a nyomorba jutott, a törvénysújtott, a
kiutasított munkások családjainak voltak szánva. Most csak azon
vitatkoznak, hogy az őserő útján kell-e segiteni, vagy a kormány
által?</p>
<p>A külső szervezkedésük a németországi socialdemokratáknak
eleinte akként volt tervezve, hogy tiz kiváló vezér választ maga
mellé tíz megbízható alvezért, azoknak mindegyike megint tíz
káplárt és így a végtelenig tovább. Hanem ez sehogy sem ment össze.
Kisült, hogy tízszer száz nem ezer, hanem csak kétszáz: ugyanazt a
tíz közlegényt kapta meg az egyik is, a melyiket a másik.
Sikeresebbnek látszik az az újabb methodus, hogy az iparágak
szerint csoportosúlnak egyes szövetkezetek; egészen a régi czéhek
mintájára. Ezáltal egyúttal a tőkepénz hatalma ellen is védik
magukat. Berlinben megalakúltak a kőművesek, ácsok, asztalosok
szövetkezetei; másutt az érczöntők, a czipészek álltak társaságba.
A legtöbb helyen mint betegsegélyző és temetkezési egyletek
állottak fenn; a mik ellen, jótékonysági irányuknál fogva, a
kormánynak fellépni nem lehet, ámbár igen jól tudja, hogy azok mind
egybefüggnek a berlini központi bizottsággal, s a mit saját
jótékonysági czéljaikra fel nem használnak, a fölösleges bevételt
tartoznak a választási campagne czéljaira beszolgáltatni, azután
meg a pártközlönyök fentartására.</p>
<p>Ez az állása a «nyiltan működő» socialdemokrata pártnak
Németországban, melynek vannak szónokai, hírlapirói, kortesvezérei,
nyilt programmja, a szavazó urnánál megjelenő tábora. – Hanem ez
még a szelídebb, a jámborabb párt. Még ez hagy magához beszélni s
néha felelni is rá.</p>
<p>Hanem aztán van egy másik, a melyik hallgat… <span class="pagenum"><a name="Page_222" id="Page_222">-222-</a></span></p>
<h3>II.</h3>
<p>Az a párt, a mely hallgat – és tesz…</p>
<p>Ez ád legtöbb fejtörést a külkormányoknak.</p>
<p>A «Most»-féle socialdemokrata párt jelszava: semmit sem tenni
nyiltan. Ezek nem tartanak népgyüléseket, nem küldenek képviselőket
a parlamentbe, még csak a választói jogukat sem gyakorolják;
ezeknek a működését nem tudják a kormányközegek figyelemmel
kisérni, csak a tényektől lepetnek meg. Czéljaik a hírhedett
«Brender és társai»-féle felségárulási perből eléggé ismeretesek. A
legelső azok között a társadalmi rend felforgatása. Ezek nem
alkusznak senkivel, még a többi socialdemokratákkal sem, a kiket
«álszent kalandoroknak» neveznek. Csupán egy látható jelenség
tudósítja az állam őreit Németországban titkos organisatiójukról: a
hírlapjuk.</p>
<p>A hírlapok általában igen nevezetes szerepet játszanak a német
socialdemokrata mozgalomban. Ezek között ismét azok, melyek
nyiltan, hatósági ellenőrzés mellett benn az országban jelennek
meg, sokat küzdenek a szigorú törvényekkel, czímeiket gyakran
változtatni kénytelenek, egyik városból a másikba vándorolnak s ha
a sajtótörvények korlátai között tartják magukat, akkor meg a
közönségüknek nem tetszenek; azért mindenütt csak a párt
segélyezése mellett állhatnak fenn. Annál sikeresebb a működése
azoknak a lapoknak, a mik külföldön jelennek meg. (Emlékezhetünk
rá, hogy a nálunk legközelebb lefolyt sajtóper alkalmával a
munkáslap német szerkesztője azzal védte magát, hogy kiadványa
legnagyobb részben Németország számára volt szánva.) A nyiltan
működő párt organuma a «Social-Demokrat», a titokban működőé a
«Freiheit»; az elsőt Zürichben nyomják s onnan küldik szét egész
berendezett apparatussal egész Németországra. Valóságos saját
postarendszerük van, úgy, hogy az állami <span class="pagenum"><a name="Page_223" id="Page_223">-223-</a></span> postát
egészen nélkülözik; s az egyes városokban saját ügynökeik,
kihordóik vannak, a kik egyúttal az előfizetéseket is beszedik az
olvasóktól. Még titokszerűbb módon csempészik be a «Freiheit»
példányait Londonból; mindenféle alakjaiban a zárt dobozoknak,
conservek, gyermekliszt, sűrített tej stb. etiquettek alatt; a
leforrasztott bádogokat a rendőrség nem nyitogathatja fel. Az ilyen
módja a lapterjesztésnek azonban roppant költségbe kerül; s e lapok
szerkesztői nagy nélkülözésekkel küzdenek. Mégis akadnak buzgó
vállalkozók, a kik e feladatot elvállalják. Mióta Mostot elítélték,
a «Freiheit» elvesztette azt az érdekességet, a mit szerkesztője
erélyes, ügyes és képzelemgazdag irmodorában bírt; most doctrinair
kezd lenni, a mi unalmas a közönségre nézve. Németországba 230
példány járhat csak belőle, a legtöbb Berlinbe, Bécsbe is
annyi.</p>
<p>Azonban mind a mellett is, hogy Németországban van
legkiterjedtebb és legorganizáltabb működési apparatusa a
socialdemokrata mozgalomnak, maga a mozgató erő, a központ, kívűl
van a continensen. A főhadiszállás London. Innen látják el
társadalmi forradalomeszmékkel (és még egyebekkel is) elébb az
európai államokat, azután magát a britt királyságot is.</p>
<p>A múlt évben Most indítványára jött össze julius hó közepén
Londonban az egész világról egybehivott socialdemokraták
congressusa. A felhivást csak egy párt utasította vissza, mely az
anarchisták pártja nevezett alatt ismeretes. Ezeknek nem kell
semmiféle organisatio, a mi az egyéni szabadságot korlátolja. De
végre ezek is megjelentek. Húsz delegatus jött össze Európa minden
országaiból és Észak-Amerikából, a kik 300 csoportozat megbízását
mutatták ki. Még egyszer ennyi tagot küldtek a helybeli
«propagandista club», és a «communista egylet».</p>
<p>És ezek oly ügyesen tudták megtartani napokon át húzódott
gyüléseiket, hogy a londoni rendőrség nem volt <span class="pagenum"><a name="Page_224" id="Page_224">-224-</a></span> képes a
nyomukba hatni. Minden tagnál egy szám helyettesítette a nevet,
azon szólították egymást. Pedig jelen voltak a legkiválóbb
celebritásai az európai és amerikai forradalmároknak: az orosz
Hartmann és Krapotkinen kívűl a spanyol Figueras, az olasz
Malatesta, a franczia Louise Michel, az amerikai miss Lecompte. És
mind ezekről még csak tudomást se nyert volna a hírhedett londoni
rendőrség, ha a congressusban részt vett angol communista club
tagjai ki nem váltak volna belőle, a kik aztán nem csináltak titkot
kilépésök indokából. Az angol «communisták» megrettentek azoktól a
tervektől, a mik a congresszusban érvényesülést kerestek.
Valamennyi államfő, kormányférfi, nemesség, papság, tőkepénzes
kiirtása: ez volt az alapthesis; vitatárgya csak eszközök és
módozatok s azoknak a feltalálása. Itt organisálta magát egy
összetartó egészszé az európai és észak-amerikai
socialdemokrata-párt minden anarchista töredéke. S ez
organisatiónak a foganatbavételét már azóta tapasztalhatni
mindenütt. Az Angliában megkisértett középület-felrobbantások, az
irhoni agrárgyilkosságok legelébb is magát a Britt birodalmat
vonták bele a bajba. Ugyanazok a kezek intézték a hajóelsülyesztő
pokolgépek alkalmazását, a melyek a szentpétervári tűzaknákat
furatták.</p>
<p>S ez az összetársítása a társadalmi mozgalomnak a politikai
forradalommal teszi felfokozott hatásúvá ezt a szövetséget; mert a
kétségbeesés küzdelme ragadós; s az orosz nihilista vértanúk
nimbusa elvakítja a franczia és német socialisták szemeit. A mit az
orosz nihilista tesz a szabadság, az alkotmányos rendszer
kierőszakolásáért: ugyanaz képzelt jogot ád a petroleurnek hasonlót
tenni s megtámadni az alkotmányos kormányt és a nemzeti élet
alkotta társadalmi rendet, tönkre tenni magát azt az alkotmányos
szabadságot, a miért az orosz feláldozza magát. Most ezek mind egy
kalap alatt vannak. Hiába mondják a mérsékelt elemek, hogy nekik
nem ilyen <span class="pagenum"><a name="Page_225" id="Page_225">-225-</a></span> messzemenők a czéljaik; őket
felhasználják úttörőknek; mikor nem akarnak tovább menni, akkor
félretolják, vagy előretolják, vagy átgázolnak rajtuk; de azok a
czéljukon innen meg nem állnak.</p>
<p>Ennek a czélnak az eszköze: elkezdve a toasztmondó pohártól,
melylyel jámbor népszónokok népszerű nagy szavakat leöblítenek, a
petárdáig és az orgyilokig minden.</p>
<p>Az angol nép maga leghamarább belátta ezt, s azért az angol
munkásegyletek a szeptemberben megtartott Trades Unions nagy
congressusán, daczára az irlandiak izgatásának, a
socialrevolutionista congressussal való egyességet
visszautasították s eddigelé csak egy kisebb városban sikerült
igazi angolokból alakult forradalmi szövetséget létrehozni, az sem
prosperál. Ellenben bizonyos, hogy a mindenütt kitörő strikeok
jobbára összefüggnek egymással, s hogy a németországi
intransigenseknek a távolmaradása a választási mozgalmaktól
egyenesen annak a kimondott elvnek a következése, miszerint a
parlamentárizmus maga megbuktatandó, mint leghatalmasabb védgát az
anarchia áramlata ellen. Nekik minden parlamenti szónok áruló, még
az ellenzékiek, a legszélső baloldaliak is, a hogy ezt igen
világosan elmondta nem régiben maga a budapesti socialista lap is.
Érthetett belőle mindenki, a kinek fülei vannak a hallásra.</p>
<h3>III.</h3>
<p>Legélesebb az ellentét a mérsékelt socialdemokraták és
anarchisták között magában Francziaországban. A munkásosztály
túlnyomó nagyobb része az elsőbb irányhoz csatlakozik, az utóbbiak
főleg Párisban és Dél-Francziaországban vannak otthon. E két párt
között van egy harmadik, collectivisták czím alatt, mely a kettőt
egyesíteni törekszik: de inkább az utolsóval ért egyet.</p>
<p>Ezek még az évenkénti congressusaikat is külön tartják,
<span class="pagenum"><a name="Page_226" id="Page_226">-226-</a></span> a mérsékeltek Párisban, az anarchisták
Rheimsban. Ez már ott egész hatalom, mely az állammal magával küzd.
Miniszteriumokat buktatnak meg s Francziaország külpolitikáját
befolyásolják.</p>
<p>A mérsékeltek syndicatusi kamarákat tartanak fenn, a miknek
feladata valóban az, hogy a munkások sorsát a tőkepénz hatalma
ellenében javítsák. Mult deczemberi congressusukban ezek voltak a
határozataik: egy munkás tudakozó és utasító hivatal felállítása,
vegyes bizottságok alakítása munkaadók és munkások küldötteiből a
munkaidő és munkadíj megállapítása végett, megszüntetése a
vallásoktatásnak az iskolákban, ipariskolák felállitása, szabad
népoktatás, a gyármunkások egészségéről gondoskodás, segélyezése az
elnyomorodott és elaggott munkásoknak. Ugyanekkor elvben
kimondatott, hogy a strikeokat rosszalják. Ezek mind igen békés
határozatok.</p>
<p>De özönlött is az anarchisták részéről a gúny és szitok a
békeszeretők fejére e határozatok miatt. Náluk a czél a «commune»,
a társadalmi forradalom. Az ő pártjuk ugyanebben az időben
Rheimsben tartott congressust, megalakulás és szervezkedés végett.
Az egész országot felosztották öt regióra, s ez öt regio együtt
tart fenn Párisban egy «National comitéet». Ennek azonban semmi
intézkedési joga nincs, mert az már elismerése volna bizonyos
constituált kormányhatalomnak, holott az anarchisták alapelve az,
hogy minden csoportozat független egymástól, s az egyéni
szabadságot senkinek sincs joga korlátozni. A fejetlenség ő náluk a
systema. Kiki úgy tör a czél felé, a hogy neki tetszik. A national
comité csak arra való, hogy az indítványokat átvegye s a congressus
elé terjeszsze s manifestumokat adjon ki a párt nevében.</p>
<p>Ezek már nem működnek titokban, mint a német anarchisták; minden
nyiltan megy náluk. A leghatalmasabb izgató a két hölgy: Paula Mink
és Louise Michel. Minden alkalmat felhasználnak tömeges
tüntetésekre: híres emberek temetését, olasz és franczia munkások
viszálkodását, <span class="pagenum"><a name="Page_227" id="Page_227">-227-</a></span> választási gyűléseket; városról városra
járnak meetingeket rendezni s aztán tartanak felolvasásokat a
robbantószerek előállítása és használata módozatairól. Kezeik
átnyúlnak Belgiumba, ott is rendezik a mozgalmakat és le a föld alá
a kőszénbányákban; a sürű strikeolások Francziaországban,
Belgiumban az ő működésük eredménye. S a míg minden, a ki franczia,
irthatlan gyűlöletet táplál minden ellen, a ki német: addig a
franczia anarchisták karöltve tudnak haladni a német
anarchistákkal, kik nagy contingenst adtak hozzá magában Párisban.
Ezek nem gyűlölnek semmit úgy, mint a fennálló hatalmat, s még a
német felforgató párttal is készek kezet fogni, hogy
Francziaországot odadönthessék, a hová akarják. – S ezeknek a száma
sok, erejük nagy, elszántságuk rettenetes.</p>
<p>Itt van a csatlakozási pont a franczia communeardok és az orosz
nihilisták között. Ez a «fédération jurassienne».</p>
<p>Hogy mi az oroszországi nihilismus? azt a tüneményei eléggé
mutatják, hanem hogy mi annak a belső organisatiója, azt még eddig
senki nyilvánosságra nem hozta; láthatatlan az egész szervezetük.
Ez nem socialdemokrata szövetség, mert az eddig ismeretessé lett
tagjai nem a munkásosztályhoz tartoznak, ellenkezőleg a tudományos
körökből támadtak elé, s összeköttetéseik felhatolnak a legmagasabb
körökig; míg eszméik legkevésbbé terjednek az orosz metropolisok
alsóbb néposztályai között. Tehát ez politikai párt. Hanem azért a
külföldön, Párisban, Londonban, Genfben mégis egyesülve lép fel a
socialdemokratákkal. Ez utóbbiak tanultak tőlük – eszközök
dolgában. Izgalmas tevékenység, áldozatkészség, halálmegvetés
jellemzi a szövetséget, melynek közlönye, a «Narodnaja Wolja»,
daczára annyi fölfedezett titkos nyomdának, elfogatásoknak,
rendesen megjelen ott magában a czári fővárosban s osztja ki a
rendeleteket a párt tagjainak, s küldi határozatait a czárnak, a ki
azokat rendesen <span class="pagenum"><a name="Page_228" id="Page_228">-228-</a></span> kézhez is kapja. Nem lehet tőlük
megtagadni az alkotmányos reformok kivivására irányzott óriás
erőfeszítés iránti bámulatot, bármennyire elitéljük is
eszközeiket.</p>
<p>Épen ilyen, az «idem nolle» alapján való összefüggése van a
socialdemokrata mozgalomnak az olasz irredentával, spanyol
forradalmi pártokkal és a Svájczban élő lengyelekkel, a kik
különben maguk is két pártra vannak szakadva. A «nemzeti párt»,
mely Plater gróf vezetése alatt áll, határozottan kijelentette,
hogy a socialismus hirdetése Lengyelországban valóságos hazaárulási
merénylet, míg a socialista lengyelek, Mendelssohn vezérlete alatt
is, csak a porosz- és osztrák-lengyel tartományokra alkalmazták
izgatásukat, a hogy ezt elébb a «Rownosz», majd a «Prozedtvot»
(Hajnal) czimű lapjuk tanusítja.</p>
<p>S mindezen különféle árnyalatú s megannyi más nemzetiséghez
tartozó socialdemokrata pártoknak közös találkozó helye Svájcz. Itt
van képviselve egész Európa, talán csak szegény hazánk
kivételével.</p>
<p>De még itt nem szünik meg a socialdemokrata mozgalom. Átmegy az
még Észak-Amerikába is. Ott pedig már valóban semmi keresni valója
sem látszik lenni, a hol a munkának, szabadságnak semmi korlátai
nincsenek, a hol tehet és beszélhet mindenki, a mit akar, hiheti és
hirdetheti, a mit tetszik, – hanem azért ott is gyökeret vert a
socialismus. Ott is vannak gazdag osztályok, a mik másokat
dolgoztatnak, s szegény osztályok, a mik másoknak dolgoznak s kész
a socialismus. Egynek sok van, másnak kevés, az egyik kényelemben
él, a másik nyomorban: megvan az ellentét. S ennek a következményei
mindig ugyanazok. A tavalyi nihilista congressuson Chicagóban azon
kezdték a gyűlést, hogy bemutatták a társaságnak a kész
pokolgépeket, megmagyarázva, hogy miként kell azokat okszerűen
alkalmazni a gyakorlatban. Innen táplálják az irlandi agrarius
zavargásokat. Itt találták <span class="pagenum"><a name="Page_229" id="Page_229">-229-</a></span> fel legelébb a «fölfegyverzett
socialdemokratiát», s lapjaik, a német «Vorbote», az orosz «Nye
Zyd» és az angol «Liberty», elég világosan megmagyarázzák, hogy mi
annak a czélja?</p>
<p>Pedig már Észak-Amerikának nincsen koronás fejedelme, ott nincs
zsarnokság, nincs papság, nincs aristokratia, nincs katonaság;
hanem az mindegy. Az anarchia ellensége mindennek: a mi rend, a mi
birtok, a mi hatalom. Annak dűlni kell az ő kedveért, akármi legyen
is a neve. Az orgyilok épen úgy felkeresi a czárt, mint a
köztársasági elnököt, sőt, mint a bécsi eset bizonyítja, még a
jámbor csizmadia-legényt is, a kinek meg kellett öletni azért, hogy
a nagy czél elérésének eszközei szaporodjanak az ő kis
vagyonával.</p>
<p>Ez egy tan, egy doctrina, a mely fölött kimondta az itéletét
maga a legilletékesebb forum, a svájczi benszülött munkásegylet,
mely a maga lapjában (Arbeiterstimme) kinyilatkoztatá, hogy az
anarchista ligával minden közösséget visszautasít, s nem érintkezik
olyan emberekkel, a kik a rablást és gyilkosságot prédikálják.</p>
<hr class="tb">
<p>Ez a socialdemokratiának az állása a kerek világon. Hát saját
hazánkban mi van belőle?</p>
<h3>IV.</h3>
<p>A mi másutt már vihar, az nálunk még csak szellő.</p>
<p>Mi a socialdemokratia alapja? – Küzdelme a munkának a tőkepénz
ellen.</p>
<p>Munkás csak volna nálunk is; de tőkepénz nincs. Hiányzik az
ellenség, a zsarnok. Nálunk, ha egy gyár munkásai a munkaadó gyár
ellen szövetséget kötnek, a gyártulajdonos simpliciter megbukik,
liquidál s azzal vége van a küzdelemnek. Külföldön a gyárosnak
heverő tőkepénze van, tartalékjával folytathatja a küzdelmet,
nálunk <span class="pagenum"><a name="Page_230" id="Page_230">-230-</a></span> épen ez nincs. A ki nálunk a
gyármunkásokat fölhecczelné, egyszerre megbuktatná magát a
csirájában levő gyáripart. Aztán meg gyárosaink jól is bánnak a
munkásaikkal; itt nincsenek azok a lenyomott munkaárak, az a
nyomor, a mik a külföldön szikrához a taplót adják.</p>
<p>De magát a munkásosztályt is még elébb nevelni kell nálunk. Az
internationalet nem a tudatlan napszámos, a teherhordó alkotja;
hanem a tanult, az iskolázott munkás; a gépésznek, szövőnek,
asztalosnak mathematikai ismeretekkel, magasabb műizléssel kell
birnia, s ezeket nálunk még mind csak most tanítják.</p>
<p>Azért nálunk is megvannak a kezdet jelenségei. Vannak
socialdemokrata munkásegyletek Budapesten; azoknak hirlapjaik;
tartanak gyűléseket, sőt néha egy kis utczai zavargás is felmerül,
mint a Casino elleni tüntetéseknél, a dohánygyári kravallnál
tapasztaltuk; mind ez kicsiben. Gyűléseiket egy pár száz ember
látogatja, ott rendesen összevesznek egymás között, a magyar
munkások a németekkel nem értenek egyet, a német lapot nem
olvassák; aztán – senki sem üldözi őket. Történik ugyan, hogy
egy-egy kóbor nihilistát beszámíthatlan állapotában bekisérnek, s
ennek a kiszabadítására megmozdul a munkásegylet, de a kimenetele a
dolognak rendesen olyan, hogy nincs ok nagyon sokat beszélni
róla.</p>
<p>Aztán még egy fődolgot kell megjegyezni: – azt, hogy a magyar
munkás «még hazafi». Ez a szó pedig ki van zárva a socialdemokratia
kathekhizmusából. A magyar munkásnak, iparosnak a lelkében még
oltárkép a haza, s nem egyezik bele, hogy azt szalagokra hasogassák
s úgy oszszák széjjel. A magyar munkásosztály még rajong a magyar
állameszméért, s nem hogy a magyar nemzet felosztását kivánná a
nagy néptengerbe, de Magyarország önállósága a legtúlzottabb
eszményképe. Ha szélbali, nem világpolgár: de magyar értelemben az.
– Épen olyan, mint a lengyel. Soha a magyar munkást, épen úgy mint
a lengyelt, nem fogja az orosz socialdemokratia elvtársaul
<span class="pagenum"><a name="Page_231" id="Page_231">-231-</a></span> megnyerni: – a német még pedig
kevésbbé! Hisz minden elméleti értekezésük, minden gyakorlati
intézkedésük a magyar iparosok szóvivőinek oda irányul, hogy miként
lehetne a magyar ipart megvédeni, emancipálni a német ipartól? Ez
nem a socialdemokratia alaptétele. Az előtt nincs nemzet, nincs
haza: az csak az egyénről gondoskodik, semmi köze az országhoz.</p>
<p>Más országokban a szélső ellenzék, – tudva, vagy öntudatlanul –
a socialdemokratia kezére dolgozik; egyengeti az útját. Nálunk is
megvan az a közös törekvése, megdönteni a fennálló kormányt, de már
a socialis alaptételekben földsarki ellentét van a szélső balunk és
a socialdemokratia között. Nálunk a szélső ellenzék nemzeti érzelmű
és aristokrata; – de hisz a népünk maga is az.</p>
<p>Ki ne tudná, hogy például az antiszemita mozgalom egyenesen
ellentétben van a socialdemokratia áramlatával? Az antiszemita
népgyűléseket rendesen a socialdemokraták szokták szétrobbantani. –
Az antisemitismus feudalis és sötétkori mozgalom. Ezt a teljes
egyenlőség emberei nem tűrhetik. Tiltakoznak is mindenütt ellene.
Hisz náluk a legbuzgóbb proseliták semita vérből eredtek. A lengyel
socialdemokraták főnöke maga is izraelita, az volt Jesse Helfmann,
az a nihilisták intelligentiájának egy része. Úgy, hogy az
antisemita mozgalmak megindításával egyenesen az orosz
kormányférfiakat és Bismarckot vádolják a socialdemokraták, s úgy
tekintik, mint az ő szervezetük szétrombolására irányzott
stratagémát. – És ezt az antiliberális mozgalmat Magyarországon
épen a magyar ellenzék legradikálisabb elemei indítják, tolják,
gördítik előre.</p>
<p>No már Tisza Kálmánt csak nem gyanusíthatja senki azzal, hogy ő
biztatta fel az antisemitákat, hogy a socialdemokratiának ezt a
döfést adják. Teszik, mert jónak látják. – De ezzel egyúttal
kihiresztelik az egész világnak, hogy Magyarországon a
socialdemokratia eszméi számára nincsen elég termőföld. – A sok
kárból ez az egy haszon. <span class="pagenum"><a name="Page_232" id="Page_232">-232-</a></span></p>
<p>A budapesti munkásgyűlésen a mult évben ez a programm lett
megállapítva a magyar socialdemokraták kivánságaképen: 1. A
földbirtok, vasutak, bányák államivá tétele. 2. A tanrendszer
eltörlése. 3. Általános szavazásjog. 4. Ingyenes népoktatás. 5.
Eltörlése az állandó hadseregnek. 6. Az állam és egyház
különválasztása.</p>
<p>Ezek között vannak olyanok, a miket nagy erőszak nélkül el lehet
érni. Az ingyen népoktatás bizony kivánatos; – hogy az iparosra ki
legyen terjesztve a választó polgári minősítés, azt én régen
kimondtam a magam programmjában; de hogy az általános szavazatjog
behozassék, azt ellenezni fogja minden hazafi, a ki annak a
szükségét érti és érzi, hogy ezen a földön magyar állam álljon
fenn. Az állandó hadsereget mi is feloszlatjuk, mihelyt a többi
államok feloszlatják, az egyház és állam közötti viszony is majd
csak rendeztetni fog, ha most nem, – a jövő században; de hát
mindezek együtt és különvéve javítnak-e valamit a munkásosztály
sorsán? Nincsenek ezeknél közelebb eső bajok? sürgetősebb tenni
valók? – mi pedig a földbirtok közössé tételét illeti, ezzel az
indítványnyal menjen csak ki a vidékre az eszme feltalálója
propagandát csinálni, majd megtudja, hogy mit neveznek «keresetlen
fának».</p>
<p>Utánzási mánia van itt, nem rendszeres törekvés; és legkevésbbé
szükségparancsolta társadalmi fejlődmény.</p>
<p>De ez az utóbbi az, a mi feltarthatlanul be fog következni, a
minek bekövetkezését magunknak előkészíteni, siettetni kell. Az
ipar, a gyármunka, kézműtermelés fejlesztése legfőbb feladata ennek
az országnak. S a haszonnal, a jóval együtt fog növekedni az
árnyoldal is. Ezt kell idején előrelátnunk.</p>
<p>A magyar államférfiak egy ízben már fényes tanúbizonyságát adták
előrelátó bölcsességüknek, a midőn meg tudták ragadni a kellő
időpontot, a melyben a «földiparos» sorsának kérdéseit törvénynyel
a legméltányosabban megoldják. Ha ezt mi 1848-ban el nem végezzük,
<span class="pagenum"><a name="Page_233" id="Page_233">-233-</a></span> most épen olyan agrarius mozgalmaink
volnának, mint az angoloknak Irlandban. Így pedig, a radikális
megoldás után harminczhárom esztendő mulva, földmíves-iparunk
európai nevezetes tényezővé fejtette ki magát, s a leghevesebb és
legsokoldalúbb pártküzdelmek között nálunk agrarius mozgalomnak
árnyéka sem fordul elő.</p>
<p>Hasonlót tehetünk a fejlődő kéz- és gyáripar ügyében is. Fogunk
is tenni. Az ügy jó kezekben van. Abban az irányban, a melyben
növekedik, meghonosul az ipar minden ága hazánkban, kell növekedni
a munkásosztály megelégedésére czélzó intézkedéseknek. A magyar
munkás józaneszű, becsületes és hazafi. Ha ez osztálynak a
méltányos kivánságai kielégíttetnek, megelőztetnek, akkor azt nem
kell félteni a túlzásokba tévedéstől. Itt csatangolhatnak a külföld
emissariusai, csapkodhat át a felszított láng a határon, amazok nem
fognak senkit megmételyezni, ez nem fog semmit felgyújtani: minket
megoltalmaz a munkások szeretete hazájok iránt, s a haza
igazságszeretete munkás fiai iránt.</p>
<h2>MIKOR AZ EMBERNEK NINCSEN GONDOLATJA.</h2>
<p class="center">(Adalék az Arany-emlékekhez).</p>
<p>Ismeri-e ezt az állapotot más is?</p>
<p>Magamforma mesteremberekről beszélek, a kiknek ez a kenyere. – A
gondolat. – Aztán mikor ez nincs!</p>
<p>Nem azt a kedves, nyugalmas lelkiállapotot értem, a mikor jól
esik nem gondolkozni semmiről, – hanem leheveredni a pimpimpárés
fűbe, s elnézni órahosszant, hogyan czepel egy hangya egy magánál
kétszerte nagyobb szilfaleppentyűt göröngyökön keresztül az
alagútja szájáig: vajjon be tudja-e azt oda vontatni magával? Vagy
mikor ideje van a Balatonra bámulásnak, a mi hétféle színt
változtat egyszerre, úgy, hogy ha azt egy piktor lefestené,
<span class="pagenum"><a name="Page_234" id="Page_234">-234-</a></span> azt mondanák rá: megbolondult. – Kell
is nekem ilyenkor a gondolat!</p>
<p>Azt a napfogyatkozási időt sem számítom ide, a mikor az íróember
a térde közé fogja a saját munkájának a correcturáját, hogy ne az
eszméket, hanem a benmaradt sajtóhibákat keresse ki benne, a holott
a «boldogságos szűz» folyvást «boldogságos tűznek», s a «Tűzhalom»
ellenben következetesen «szűz halom»-nak van szedve. – Ilyenkor nem
szabad gondolkozni, hanem csak nézni.</p>
<p>De még azt az állapotot sem számítom ide, mikor az ember kedve
szerint eleget dolgozott már erre a napra; be van fejezve egy munka
s akkor előveszi a patiencekártyát s rakja a «napoleonjátékot»
egymásután, órahosszant, nem ügyelve másra, mint hogy a négy ass,
meg a négy király «kijöjjön» a végén. Ez olyan mint a hasított
körmű állatnak a kérőzés. – (Pardon a hasonlatért!) – A természet
megkivánja.</p>
<p>Hanem értem alatta azt a keserves, kínos állapotot, a mikor
kellene dolgozni: muszáj volna; – olyan munka van előttünk, a mit
nem lehet elhalasztani holnapra, vagy olyan, a mit be kellene már
fejezni: kiadó, szerkesztő, betűszedő rángatja az embernek a
kabátját: megvan-e már?</p>
<p>Az Isten szerelméért! Elkésünk. Mit mond a publikum? Aztán az
ember ott ül az asztal mellett és nézi a tiszta papirost maga
előtt; s a hogy azon nincs semmi, úgy a fején belül sincs semmi;
mindegy, ha sipka aranynyal kinálják, vagy pisztolylyal fenyegetik
is: nem jön egy gondolatja, a tinta beleszárad a tollába, repülnie
kéne, s mászni sem tud. Olyan, mint a szélcsöndes tenger közepén a
gálya a lelohadt vitorlákkal.</p>
<p>Ezt nevezem én a legnagyobb kínnak a világon.</p>
<p>Mikor az a hír riadt, hogy «meghalt Arany János», minden velem
összeköttetésben álló ember és társaság azt mondta: «no, most erről
te neked kell írnod!»</p>
<p>Nekem? – Hát tudok én ehez valami gondolatot fűzni? <span class="pagenum"><a name="Page_235" id="Page_235">-235-</a></span> Hát ha
én Arany Jánosnak a fejfájáról egy szilánkot lehasítok s elültetem,
megered az? kizöldül az?</p>
<p>Nem vagyok rá képes!</p>
<p>Pedig sok nagy embert, sok jó barátomat eltemettem már, a kiktől
elbúcsúznom irott szavakban mind nehezen esett. Tudtam nekik mit
mondani. A mit éreztem, a mi fájt, a mire emlékeztem; mind tudtam
eszmékké alakítani. – Most nem tudok semmit. Meg vagyok zsibbadva.
Érzést, fájdalmat lehet leirni, de a zsibbadásra csak egy szó
van.</p>
<p>Megkísértem erőtetni a munkát. Valamit kell írni. Legalább
valami rhetorikai frázis-sorozatot. Ehhez csak gyakorlat kell:
esztergályos-munka ez. Csakhogy a mit egyik perczben leirok, azt a
másikban ki kell törülnöm.</p>
<p>«Gyönyörű egy ősz ez! Máskor csak a gyümölcs és a levél hullott:
most az egész fa kidűl…?»</p>
<p>Törüld ki! Micsoda banális hasonlat!</p>
<p>Kezdjünk mást.</p>
<p>«Tehát már Castalia forrása is intermittált?…» Húzd keresztül,
míg meg nem szárad! Meg akarod nevettetni a halottat?</p>
<p>«Azt kivánjátok, hogy irjam le, hogy mi az a sötétség?…»</p>
<p>No ha nem tudsz hozzá, hát ne fogj hozzá!</p>
<p>A papirosom megtelik elkezdett és keresztül húzott sorokkal. Úgy
néz már ki mint valami temető.</p>
<p>Aztán a temetőre gondolva, eszembe jut az a sírirat:</p>
<div class="poem">
<div class="stanza"><span class="i0">«Itt nyugszom én, olvasod
te;<br></span> <span class="i0">Olvasnám én, nyugodnál
te.»<br></span></div>
</div>
<p>Minden leirt gondolatnak ez a foliája, a mi keresztülcsillámlik
rajta.</p>
<p>Arany Jánost elsiratni! Nem értek hozzá. Egy gondolatom
sincs.</p>
<p>No jól van; hát ehhez nem értesz. Nem birja a kezed azt a nehéz
fegyvert, a mit ő elejtett; hagyd pihenni. – Majd megirja ezt más,
a kinek az esze nem pauzál. Hanem <span class="pagenum"><a name="Page_236" id="Page_236">-236-</a></span> hát van egyéb dolgod; itt
a készülőben levő regényed! feküdj neki, várnak a kéziratra,
folytasd.</p>
<p>De az sem megy. Pedig régen kész a fejemben az egész munka:
addig hozzá sem kezdek az elejét leirni, míg az egész apróra ki
nincs dolgozva a fejemben. – És még sem jönnek a gondolatok. A
régen kifőzött, a keresztül érzett, az emlékembe beégetett eszmék,
alakok, szövevények nem akarnak hívásomra megjelenni. Itt ülök a
tollal kezemben és nem tudok dolgozni.</p>
<p>És elmult egy hét Arany halála után, hogy nem jött egy
gondolatom, vagy a mi jött, el is ment, nem fogtam meg; nem az
igazi volt.</p>
<p>Hajh, az én ábrándalakjaim, a kiket felidéztem, hogy mondjanak
el egy rég bemohosult történetet egy mesemondássá lehanyatlott
időkorból, a hajdankori magyar hősök és azoknak szerelmei, mind ott
virrasztanak most legkedvesebb «bárd»-juk ravatala körül; azért nem
jöhetnek én hozzám…</p>
<p>Vegyük elő tehát a zomotor hősének drága hagyományát, Arany
leveleit, a miket néha napján hozzám irt: talán azokat lemásolva,
belejövök újra a dologba.</p>
<p>Nagyon érdekes levelek ezek, kezdődve azokon az időkön, a mikor
még Arany Jánosnak csak névtelenül lehetett irni, és nekem csak a
más neve alatt lapot szerkesztenem. – Ezek a levelek fényt (azaz
hogy világosságot) vetnek sok olyan állapotra, a mik csak azért nem
mondhatók elfeledetteknek, mivelhogy nem is volt felőlük tudomása –
a nagy világnak, a magyar nemzetnek.</p>
<p>Kezdjük az elsőnél. Ezt Arany János 1855-ben irta, a mikor én
Pákh Albertnek másfél évi távolléte alatt a «Vasárnapi Ujság»-ot
szerkesztettem. (Ezt nem tudja senki.)</p>
<div class="blockquot">
<p class="right">Nagy-Kőrös, decz. 10. 1855.</p>
<p>My dear Moore!</p>
<p>I was eben bekülding neked a másik lapon olvasható poémákat,
midőn leveled dörgedelmes-morgadalmasan <span class="pagenum"><a name="Page_237" id="Page_237">-237-</a></span> rám
ijesztett, hogy siessek vele! különben azt már egy ízben postára
tettem és czímeztem J. Mórnak a szép utczába Nr. 1, de mivel ott
azon úri embert nem találták, a levélkihordó szépen eldobta, hogy
ne kelljen tovább keresni azt a hallatlan nevű obscuritást. Igy
gondolom, hogy történt, mert a levelet nem retouroztatták, pedig
már ennek jó öt hónapja lehet.</p>
<p>Hogy vagytok ott Pesten? Száz éve, mióta pesti embert nem
láttam. Én itt falun szutyongatom az ifju nemzedéket, s nézem,
mikép hámlik rólam kedélyem utolsó maradványa. Ritkán dolgozom és
keveset, fejem sokat zúg és fáj, szóval csehül vagyok.</p>
<p>Kedves nődet szívből üdvözlöm, téged ölellek.</p>
<p class="center">Barátod</p>
<p class="right">Arany János.</p>
<p>U. i. A dijt a vasárnapi újság generositására bizom.</p>
</div>
<p>A második levél egy évvel később kelt; ennek a megértésére tudni
kell, hogy abban az időben senki sem akart már verset irni; én
aztán kínomban azt találtam ki, hogy magam kezdtem el bolondos
verseket költeni Kakas Márton álnév alatt. Ha Arany azt hitte, hogy
ezek az ő balladáit parodiázzák, akaratlanul czél lett vele elérve;
mert megszólalt rá. De bizony nekem ilyesmi eszemben sem volt; nem
is tudtam volna hozzá.</p>
<div class="blockquot">
<p class="right">Kőrös, decz. 29. 1856.</p>
<p>Kedves barátom Mór!</p>
<p>Egressytől nyert népdalomat miattam kiadhatod: én nem foglak
azért sem megnyilatkozni, se megkakas-balladázni. Kivánatodra, hogy
bár minden második számba küldenék verset, – egyszerűen kimondom,
hogy az irányomban pium desideriumnak is nagyon vérmes; kivált
most, midőn karácsoni ajándékul minden szerkesztőnek megírtam, hogy
ha bizonyos reményben küldik tisztelet példányukat, úgy akár meg is
szüntethetik, mert én nem <span class="pagenum"><a name="Page_238" id="Page_238">-238-</a></span> tudom, mikor küldhetek nekik
valamit. Kakas-balladádon, – akár te írtad, akár Sárosy, – jót
nevettünk – én kivált igen hív parodiáját látom benne saját
sületlen balladáimnak, döczögő mértékemnek, rossz asszonánczaimnak
stb., a mi engem nagyon mulattatott.</p>
<p>Tehát Pákh megérkezett s örvendek hallani, meggyógyultan! Add át
neki szíves üdvözlésemet, – de ha látni akar, tegyen úgy velem,
mint Mahomet a hegygyel, mert én immobile quid vagyok. Karácsoni
köszöntésedet újévre adom vissza: adjon Isten bő esztendőt
mindenben, a mi jó, és szűket mindenben, a mi rossz. Kedves
családodat üdvözlöm, téged pedig ölellek – s ha kezemre esik, kissé
meg is téplek!</p>
<p class="center">Barátod</p>
<p class="right">Arany János.</p>
</div>
<p>A harmadik levél kisérője annak az Arany János «makámá»-jának,
melynek czíme a «poloska»; a mi az «Üstökös»-ben jelent meg az ő
kivánatára név nélkül, de én még sem állhattam meg, hogy ezt a
jegyet # alá ne tegyem, a mivel a financzvilágban az «arany»-at
szokták jelezni. Az eredeti kézirat nálam van azzal a
gyöngysorirással, a mivel Arany szokta a költeményeit írni,
kitörülve belőle az a két sor plajbászszal általam, a miről mégis
csak rájött volna a «censor», hogy nem a poloskáról van ott szó,
hanem – valakiről másról, s majd lett volna nemulass nekem is,
Aranynak is, meg az «Üstökös»-nek is.</p>
<div class="blockquot">
<p class="right">Nagy-Kőrös, aug. 25. 1858.</p>
<p>Kedves barátom Mór!</p>
<p>Szíves megemlékezésed köszönöm, – hogy jól esett, mutatja az
idezárt bolondság, melyért megerőltettem invalidus muzsámat. De ne
nézd te annak gyarlóságait, nézzed csupán a jóakaratot, s ha az
«Üstökös» az ilyet beveszi, add oda neki, persze név nélkül, a mint
van; <span class="pagenum"><a name="Page_239" id="Page_239">-239-</a></span> mert nem tartok számot sem az írói
dicsőségre, sem egyéb «accidentiára», mit az ilyen compositio
eredményezhet.</p>
<p>Kedves nődet lelkemből üdvözlöm, tégedet pedig csókol
ezerszer</p>
<p class="center">barátod</p>
<p class="right">Arany János.</p>
</div>
<p>A negyedik levélnek nincs felírva a kelete. Ez akkor jött, a
mikor Arany elszánta rá magát, hogy Pestre felköltözve, itt maga
adjon ki szépirodalmi lapot. Ennek a czíme volt «Koszorú». – Hejh,
ha a fölséges magyar nemzet azt az aprópénzt, a mit a holt költő
koszorúira kiadott, az élő költő «Koszorújára» előlegezte
volna!</p>
<div class="blockquot">
<p>Kedves Mór!</p>
<p>Megörültél (?) úgy-e, hogy az «Üstökös»-be küldök valamit?
Fájdalom, hogy egy idő óta megszünt viszonyom az égiekkel. A
helyett kérni jövök. Lapengedélyem ugyan még nincs, de lehet, s
akkor meg leszek akadva. Első számát a te novelláddal szeretném
bemutatni. Csengery mondta nekem, hogy te, szándékom meghallva,
kész örömmel ajánlkoztál egy oly lapba dolgozni, milyenné
szeretném, hogy váljon az enyim. Nélküled nem válhat azzá. Tedd,
édes barátom, irj egy novellettát szeptember végeig, hogy ha
sikerülne októberrel megindítanom a lapot. Úgy-e nem hagyod el te
(vén korára) –</p>
<p class="center">szerencsétlen barátodat</p>
<p class="right">Aranyt?</p>
</div>
<p>Az ötödik levele Arany Jánosnak pedig kelt abból az időből, a
mikor megint engemet vitt rá a bűnöm, hogy vénségemre szépirodalmi
lapot szerkeszszek (olyat estem vele, mint egy fa-macska) s aztán
én fordultam Aranyhoz, hogy írjon bele; talán majd akkor a többi
rég pihenő írók is megmozdulnak, felém fordítják arczaikat.
<span class="pagenum"><a name="Page_240" id="Page_240">-240-</a></span></p>
<div class="blockquot">
<p class="right">Budapest, 1876. márcz. 29.</p>
<p>Kedves barátom!</p>
<p>Bár önzésem azt tanácsolná, hogy ne válaszoljak leveledre, mert
az esetre becses látogatásodat teszed kilátásba; de másfelől
érezve, mily kevéssé érdemlenék annyi utánam-járást, nem akarlak
terhelni azzal s levélben írom körül a «semmit», melyet neked
igérni és adni képes vagyok. Az az «én szentélyem», melyet említsz,
bizony nem valami szándékos visszavonulás, előkelő öndicsőségbe
takaródzás, vagy «babérokon» hentergés, hanem oly kényszerített
nyugalom, melyet, hogy így van, én fájlalok leginkább. Nem akarok
részletekbe bocsátkozni s ez által magamról, testi és lelki
nyomorúságim elsorolásával, szegénységi bizonyítványt írásban
állítni ki: csak egyszerűen fejezem ki sajnálatomat, hogy nehezen
lehetek lapod munkása.</p>
<p>Hogy egy, a szépirodalom érdekeit komolyan felölelő organum
keletkezzék, hogy a jobb tehetségek – régiek és újak – annál
csoportosuljanak, s hogy annak zászlaját te ragadd kezedbe, ki
magad is legtöbbet birsz, kihez az ifjuság lelkéből csatlakozik, a
nélkül, hogy az öregebbek becsülése irántad csökkent volna: mindezt
helyesnek és a közönség csekély érdeklődését, tisztán irodalmi
művek iránt tekintve, időszerűnek tartom. Azt is hiszem, hogy ha e
fanyar időkben a szépirodalomnak új folyóirat által lendületet adni
lehetséges: azt a mostan élők közül csupán a te neved és geniuszod
varázsa eszközölheti. Én már megkisértettem a – Koszorúval –
csekélyebb tehetséggel, de annyival jobb körülmények között,
minthogy akkor a politikai élet még nem volt mindent elnyelő
hatalom. – Bele is buktam szerencsésen. Próbálkozzál te most, – én
lebeszélni nem akarlak.</p>
<p>Hanem abban csalódol, ha velem szemben írópártról beszélsz, – én
ilyet, igaz lelkemre! nem ösmerek. Az a néhány név, a miket
fölemlítesz, annyira nem párt, és én azok közt s azokkal annyira
nem vagyok semmi solidaritásban, <span class="pagenum"><a name="Page_241" id="Page_241">-241-</a></span> hogy az én válaszom (mely
tisztán subjectiv) az ő elhatározásukra se buzdító, se hátráltató
hatással nem lehet. Mit gondolsz? Én veled csak úgy esetleg
találkozom, mint épen veled fognék, ha gyakrabban járnál oda, hol
én ez időszerint egyedül található vagyok – az akadémiában.
Irodalmi discussióról köztünk soha semmi szó – rám nézve minek is?
ki magamat már írónak sem tartom. Aztán az említett nevek közt
egypár van, ki dolgozni fogna, – de egyik (a mezitlábjáró
csizmadiakint) maga is szerkesztő, a másik annyira politikai és oly
kevéssé irodalmi ember lett, hogy ezektől bajos ugyan valamit
várni. Hogy mégis – nem ugyan igéretet neked, hanem magamnak némi
kecsegtetést nyújtsak, íme! Ötvenkilencz évemet betöltöttem, néhány
napot már a 60-ikból is, 7–8 év óta testileg is kórházba való beteg
vagyok, de naponkint dolgozom, – csakhogy nem irodalmi dolgokat,
hanem egyéb vesződséges munkát. Ha ettől – mint régi óhajtásom és
törekvésem – valahára megszabadulhatnék, ha némi függetlenségre
tehetnék szert, azzal kecsegtetem magamat, hogy életem csendes
alkonyán, magányos mélázásim közt, tán meglátogatna még olykor a
Múzsa s lendíthetnék az irodalomban is valamit, a mit most napi
vesződéseim közt «invita Minerva» tenni képes nem vagyok. Ha
megérem ezt az időt – és lapod is megéri: tán megmutathatom, hogy
vagyok és maradok, mint voltam bármikor</p>
<p class="center">szeretve tisztelő barátod</p>
<p class="right">Arany János.</p>
</div>
<p>Eddig a levél.</p>
<p>Most már van egy gondolatom!…</p>
<p>Hanem azt nem adom ki. <span class="pagenum"><a name="Page_242" id="Page_242">-242-</a></span></p>
<h2>EGY KARÁCSONYEST A BOLONDOK HÁZÁBAN.</h2>
<p class="center">Régi történet.</p>
<p>Gróf *** a nagyszabású jótékony intézkedéseiről áldva emlegetett
magyar főúr, a többek között egy «lunatic asylt» is állított fel,
herczegséggel vetekedő uradalma székhelyén: menhelyet tébolyultak,
bolondok számára. – Ott ápoltatta, gyógyíttatta a mindenünnen
összekeresett boldogtalanjait kitünő hazai orvosok felügyelete
alatt s maga is nagy szenvedélylyel bajlódott velük.</p>
<p>Voltak mindenféle fajtájú és osztályzatú bolondjai, a szelidebb
és dühösebb fokozatokból; ártatlan és veszélyes rögeszmékkel;
ideálisak és sordidusak, szánalomra méltók, érdekesek és
rettenetesek.</p>
<p>Volt egy, a ki azt képzelte magáról, hogy ő az atya úr Isten.
Egyébként nem avatkozott a teremtés munkájába; csak ha épen valami
idegen férfi vetődött eléje, annak tette azt az ajánlatot, hogy
engedje egyik oldalbordáját kivágatni bicsakkal a testéből; ő abból
igen szép Évát fog a számára teremteni. Csak azzal lehetett tőle
megszabadulni, ha az ember azt mondta neki, hogy van már egy
felesége s nem kiván többet.</p>
<p>Egy másik őrültje a sok tudományban bolondult meg; ez azt hitte,
hogy ő Hermes Trismegistos. Aranyat csinál és repülni tanít.</p>
<p>Egy harmadik a világ első énekesének tartotta magát. Mindig
énekelt: hamisan, de következetesen; s büszke volt a tapsokra, a
miket hallani képzelt; a párisi operához készült.</p>
<p>Egy fiatal szemérmes leányka, a ki szerelmi csalódásban
vesztette el az ép elméjét, azzal a rögeszmével járt, hogy ő a
boldogságos szűz. A míg be nem csukták, réme volt a kis
gyermekeknek, mert mindig a kis Jézust akarta <span class="pagenum"><a name="Page_243" id="Page_243">-243-</a></span> közülök
kifogni. Ellenben a férfiak irányában groteszkig vitte a
szemérmetesség tüntető bizonyítgatását.</p>
<p>Volt azután egy fanatikus vallásos rajongó, a ki egyszer a
bölcsőben fekvő kis gyermekeit fojtogatta meg, szent fogadalomból;
– azután meg egy olyan bolond, a ki azt hitte, hogy ő halott s
elfeküdt naphosszant mozdulatlanul, ha bele nem töltötték az ételt,
nem evett. – Ellenben egy nagy hordófejű ficzkó meg mindent
felfalt, a mi keze ügyébe akadt, akár volt az megenni való, akár
nem.</p>
<p>Aztán volt egy dühös bolond, a kit mindig egy markos
felügyelőnek kellett kisérni, hogy ha rájön a bona hórája, menten
lefülelhesse, míg rakásra nem öli az egész társaságot. – A mellett
meg egy búskomorságban szenvedő áldozat kereste a magányt, az
árnyékot, a hallgatást; egy szavát nem lehetett venni soha.</p>
<p>Hát még ez mind nem volt elég bolond a derék emberszerető
mæcenásnak. – (Igaz, hogy szabadonjárók között is fordulnak meg
ilyenek az ősi kastélyában; de azokra ki győzne felügyelni.)</p>
<p>Volt még két híres bolond az országban: az egyiknek az volt az
őrültsége, hogy hosszú meg rövid sorokat írt egymás mellé, s
azoknak a végére rímeket ragasztott: úgy hitták, hogy Csokonai. A
másiknak meg az a motoszkája támadt, hogy úri familia létére egy
szál hegedűvel a kezében elindult a világba, s mindenféle
dáridókban muzsikálta a maga darabjait, mint valami czigány. (Hogy
nem szégyenlette magát!) Ezt meg úgy hitták, hogy Lavotta.</p>
<p>De furcsa két ember lehetett!</p>
<p>Bolondnak is tartotta azokat minden helyes eszű ember, a
minthogy nem is volt maradásuk sehol az országban.</p>
<p>Hát a mi derék mæcenásunk még ezt a két bolondot is odaszerezte
a birtokára. Adott nekik egy szép csöndes magányos házat, a hol
együtt és egyedül tölthessék az időt, a maguk munkáinak élve: ott
minden földi jóval el voltak látva, s versifikálhattak és
muzsikálhattak tetszésük szerint. <span class="pagenum"><a name="Page_244" id="Page_244">-244-</a></span></p>
<p>A mi pedig legjobban tetszett mind a poetának, mind a
muzsikusnak, az volt a mæcenásuk oltalma alatt álló bolondok háza.
Ki is ragaszkodjék azokhoz inkább, mint a poéta meg a muzsikus?</p>
<p>A legközelebbi karácsony napjára azt a meglepetést szerezték a
főúri pártfogónak, hogy ketten együtt betanítottak az egész
bolondok társaságának egy színdarabot. Az volt Csokonai
«Karnyóné»-ja. – Gyermekkoromból ismerem még ezt a darabot. Ezen
tanultam olvasni. Maig is eltudnám még dalolni a nótákat, a mik
bele vannak szőve; drága jó atyámtól hallottam azokat még, mikor a
térdén lovagoltatott. Sokat lehetett azokon nevetni.</p>
<p>A bolondoknak tetszett az az ötlet, hogy ők szindarabot
játszanak. Egyszerre kiforgatta őket ez a gondolat a szokott
rögeszméikből. S ez nagyon természetes. Voltam én (egyszer) okos
emberek társaságában is, a kik elhatározták, hogy szindarabot
fognak játszani, s akkor egyszerre mind megbolondultak, olyan
hatása van annak! Vannak, a kik látták Csengery Antalt a «Szerelem
és champagnei»-ban Szélszakit játszani Nagy-Váradon, s én magam
ugyanabban debütiroztam, mint hős-szerelmes, Kecskeméten. Hát mi
van még lehetetlen a világon? – *** gróf bolondjai mind egyszerre
más észjárást kaptak attól az indítványtól, hogy ők eljátszák
«Karnyóné»-t a gróf és családja előtt. Csak úgy kapkodtak a
szerepeken.</p>
<p>A nagyralátó tudós elvállalta a charlatán kuruzsló (!) szerepét;
a szűz Mária képzelgője a férjhezmehetnékes Boriska leányasszonyt;
a vallásos rajongó abba hagyta elmélkedését Tipp-topp intrikus
szerepéért, s a megmozdíthatatlan halottat fürgévé tette Lipitlotty
gavallér csábító csélcsap feladata; a híres énekes kapott az
«angyalon», a ki Lavotta nótáit elfujja; a nagyfejű sokatevő
egészen beletalálta magát Samuka álczájába; – a dühös bolond pedig
beállt súgónak. Még a melancholikus is megszólalt egy pillanatra:
nem ugyan szereposztály végett, de hogy azt mondja: «én pedig
leszek tapsoló publikum!» <span class="pagenum"><a name="Page_245" id="Page_245">-245-</a></span></p>
<p>De hiányzott még a főszemély, Karnyóné asszonyom. Ki vállalja el
a czímszerepet? Nincs éltes asszonyság az egész bolondok házában.
Hát ki más, mint a legnagyobb bolond: a főfőbolond! – Az eleinte
subsummált – mit? – hogy ő játsza Karnyónét? egy vén asszonyt? ő!
az atya úr Isten! – Hanem azután Csokonaiék kapaczitálták: hogy ha
«felséged» más férfinak egy bordájából tudna csinálni egy asszonyt,
hát saját magából ne tudna? – Utoljára rá állt. Elvállalta a nehéz
szerepet.</p>
<p>Már a darab betanulása alatt sem volt szükség se doktorra, se
felügyelőre. Elűzte a magasabb fokú bolondság az alantabb
járót.</p>
<p>Karácsony estéjén nagy, fényes úri társaság előtt játszotta el
az egész bolondok háza Csokonai Karnyónéját, a poéta rendezése és
Lavotta karmesterkedése mellett.</p>
<p>Soha annál felségesebb mulatságot nem látott még a világ.</p>
<p>A tudós oly komolyan éneklé el magáról, hogy ő: «Doktor,
borbély, alchimista, kéznéző chiromantista, zsibvásáros és
drótvonó, poéta és kosárfonó,» hogy az a comicum netovábbja volt; a
szűz Máriának képzelt leánykának gyönyörűen illett a csintalan
kaczérkodás; egészen eszénél látszott lenni, mikor azt dalolta az
úri kérőnek:</p>
<div class="poem">
<div class="stanza"><span class="i0">Akkor ám a czifra
tálban<br></span> <span class="i2">Így piszkálok;<br></span>
<span class="i0">És az utczán sétikálva<br></span> <span class="i2">Urizálok.<br></span> <span class="i0">Úri asszony lesz
Boris<br></span> <span class="i0">S én az úrnak százszor
is<br></span> <span class="i2">Gratulálok,
gratulálok!<br></span></div>
</div>
<p>Maga az atya úr Isten bolondja pedig oly ügyesen irgett-forgott
Karnyóné rázsaszoknyájában, táritoppos főkötőjében, hogy az
állkapczagörcsökig nevetni való volt, az utolsó momentumban ugyan,
mikor azt énekli, hogy: <span class="poem"><span class="i0">«Megtestesült kanangyalok,<br></span> <span class="i0">Fogjatok fel, mert meghalok!»<br></span></span> <span class="pagenum"><a name="Page_246" id="Page_246">-246-</a></span> egy
perczre visszatért a rögeszméje, a szemei előtt megjelent az a
távolba néző fehér fénye az őrülteknek: hogy hát, ő az atya Isten,
meghaljon s az ördögöknek ajánlja magát? hanem aztán a sugó (a
dühöngő) rákiáltott mérgesen: («meghal és leesik») s erre csak
megadta magát a fátumban, mely tudvalevőleg maguknak az Isteneknek
is parancsol.</p>
<p>Végül az angyal (a hirhedett sopranista) általános derültségbe
hozta úgy a hallgató, mint a játszó személyzetet a végdalával:</p>
<div class="poem">
<div class="stanza"><span class="i0">«De bolond vagy, hogy
megholtál!<br></span> <span class="i0">De te még bolondabb
voltál;<br></span> <span class="i0">Kelj fel verj jól a banyára;
–<br></span> <span class="i0">Mért nem várt jó
vacsorára;<br></span> <span class="i0">Fálelilela!»<br></span></div>
</div>
<p>A ki legjobban tapsolt és kaczagott a könyhullatásig, az volt a
melancholikus bolond.</p>
<p>Berekeszté a víg előadást a főúri mæcenás által felállíttatott
karácsonyfa, melynek ágain mindegyik szereplő megtalálta a
szerepéhez illő ajándékot.</p>
<p>Milyen nagy örömük volt ebben!</p>
<p>Erre az egy napra megszüntek bolondok lenni. A másik két bolond,
a múzsák bolondja, kigyógyította őket.</p>
<p>S a hatás még eltartott hetekig. A karácsonyéji tréfa emléke még
sokáig bevilágított a nyomorultak lelki éjjelébe. Mikor arról
kezdtek el beszélni, minden rögeszme elnémult. Mindenki maga magát
dicsérte. Akár csak az igazi szinészek.</p>
<p>– Bizony kendtek ketten külömb lelki orvosok volnának az
akadémikus bakkalaureusoknál; mondá a két múzsafinak a derék főúr.
Csak maradjanak itten nálam. Nem lesz kenteknek semmiben
fogyatkozásuk.</p>
<p>Hanem biz azoknak nem volt ottan maradásuk.</p>
<p>Egy szép napon a derék mæcenás két levelet kap az asztalán, az
egyiket Lavotta írta.</p>
<p>«Köszönöm a grátiát: elmegyek. A többi bolonddal csak
<span class="pagenum"><a name="Page_247" id="Page_247">-247-</a></span> ki tudnék jönni; hanem ez a poéta
kikerget a világból. Hisz ez olyan bolond, hogy egész nap
versifikál, deklamál. Ezt én ki nem állom. Inkább koplalok. Magamat
ajánlom.»</p>
<p>A másikat pedig Csokonai írta:</p>
<p>«Sok szép bolondot ismertem már, kegyelmes uram, de olyant mint
ez a muzsikus, még se nem pipáztam, se kanállal nem ettem; hisz ez
egész nap czinczog, s megöl ez vele minden lelkes állatot. Köszönöm
a sok jóvoltát. Megyek a világba, a merre legtágabb.»</p>
<p>S úgy elfutottak egymástól, hogy soha sem kerültek össze
többet.</p>
<h2>CZÁPA-HISTÓRIÁK.</h2>
<p>Van nekem egy igen kedves régi jó barátom Fiuméban (kedves van
sok, de ez régi): Litrow alezredes, sorhajókapitány, a ki a
mellett, hogy nagy szaktudós a mathematikában, még kitünő regényíró
is. Egy ünnepélyes lakománál volt szerencsém őt úgy köszönteni fel,
mint a kit a fiumei paradicsomvidék tengerészből költővé avatott
föl. «No köszönöm szépen, monda erre Litrow, most engem Fiuméban
minden ember így fog híni, hogy a marinirozott poéta». – Tőle
hallottam sok mindenféle dolgot Fiume nevezetességéről, többek
között a czápákról.</p>
<p>Úgy jöttünk rá, hogy én csodálkozva jegyeztem meg: milyen
különös az, hogy a fiumei öböl közepébe van odaállítva egy egészen
körülzárt fürdőház, mint minálunk a Depiny-fürdő, «hát itt nem
szokás a szabadban fürödni?»</p>
<p>– Félünk a czápáktól. Igaz, hogy ez olyan ritkaság nálunk, mint
nálatok a földindulás; de a mikor megjelen az öbölben, épen olyan
ijedelmet támaszt, mint amaz. A fiumei halásznép bátor, de mikor az
hangzik, hogy jön a «pesce cane!» akkor menekül a csónakjával, ki
merre lát. Ti szárazföldi ürgék azt természetesen nem is sejtitek,
hogy micsoda állat ez a czápa? hogy annak egy dereglyét
felfordítani, <span class="pagenum"><a name="Page_248" id="Page_248">-248-</a></span> egy csónakot a farkának egy csapásával
összetörni csupa tréfa.</p>
<p>Elmondott aztán több esetet, a mi szeme láttára történt, e
borzasztó tengeri szörnyetegek történetéből.</p>
<p>Azelőtt nyitott volt az úszóiskola a tenger felé, polgárok és
katonák együtt használták. Volt Fiuméban egy derék órásmester, a ki
igen jó úszó volt, s üres óráit a lubiczkolással tölté el. Egyszer
épen a trempolinon áll, nézegetve a szerteszét úszók után, a midőn
észreveszi, hogy egy fiatal tüzértiszt kétségbeesetten igyekszik
teljes erejéből az úszóiskolához visszarugaszkodni, s a mellett
rémülten kiabál segélyért. Az órásmester azt vélte, hogy görcs állt
a tüzér lábába, sülyedni kezd, azért kiabál: rögtön leveté magát a
rugdeszkáról, hogy kifogja – s aztán épen rá ugrott a tüzért üldöző
czápának a fejére, a kit addig nem vett észre a vízben. A czápa is
megijedt azonban, a mint váratlanul a fejére ugrott valaki, s ott
hagyva üldözött prédáját, igyekezett a tenger mélyébe eltünni. –
Hanem most aztán az órásmestert kellett a hullámok közül kihúzni,
mert az rémületében elájult. Pedig hatalmas erős ember volt, mindig
jókedvű, hangos szóvivő, híres anecdota-mondó. Másnap L. fölkereste
az órásmestert a boltjában s talált a jókedvű, herculesi alak
helyett egy bámész, összegörnyedt, fakószín arczú nyavalyást. Csak
hebegni tudott. Mikor a czápáról kérdezősködtek tőle, elkezdett
reszketni s nem akart felőle beszélni. Harmadnapra meghalt. Olyan
iszonyú hatása volt rá annak a rémületnek.</p>
<p>Ezzel épen ellenkező esetnek volt tanuja Litrow a smyrnai
kikötőben. Ott sűrű látogatók a czápák. A parton van egy síremlék,
a mi egy «fél» orosz tisztnek a maradványait takarja. Az orosz
tengerésztiszt egy nyári meleg délután ott uszkált kedvére a
tengerben, nem messze a dereglyétől, melyen legényei eveztek.
Egyszer elordítja magát, hogy «jön a czápa!» Matrózai rögtön neki
feszítik a lapátot s lázas sietséggel hasítják a hullámot a
menekülő <span class="pagenum"><a name="Page_249" id="Page_249">-249-</a></span> irányában, szerencsésen el is érik. A
tiszt felkapaszkodik a dereglye párkányába. Abban a pillanatban a
czápa utána kap, s úgy ketté harapja derékban, mintha sebészi
műtéttel szelték volna kétfelé: csak a felső részét mentették meg.
Azóta meg van tiltva mindenkinek a tenger bizonyos pontján túl
fürödni, a mit a vízszinen lengő vörös hordók jelölnek. Litrownak
egy altisztje, Wachs hadnagy, egyszer a tilalom daczára kiuszott a
veszélyes szabadba, nem törődve az orosz tiszt szomorú példájával.
Nem sokára hangzik a kiabálása a hullámok közül, s látni lehet,
hogy csapkod a kezeivel maga elé a habokba. Litrow rögtön utána
küldé a legényeket dereglyével. Wachs hol elbukott, hol megint
felmerült; de folyvást kiabált s egészen megfoghatatlan
mozdulatokkal hányta vetette magát. Ezt bizonyosan megfogta a
czápa! Azonban a hadnagy elkezdett a közeledő dereglye felé úszni;
de csak félkarral úszott, mintha a másikkal czepelne valamit. Hát a
mint oda értek hozzá, egy bolond nagy dentalét (tengeri hal) emelt
ki a kopoltyújánál fogva. «Hát te hogy fogtad ezt a halat?» – «Úgy,
hogy észrevettem, hogy egy nagy czápa üldözi a dentalét, s már meg
is sebesítette. Én addig kiabáltam a czápára, míg az megijedt s
odább ficzánkolt; a dentalét is otthagyta. Én pedig elhoztam
magammal.» Elvette a czápától a prédáját!</p>
<p>Hogy milyen falánk ez a tengeri szörny, azt meg a következő eset
bizonyítja. A Vörös tengerben, hol a czápák állandó kisérői a
hajóknak a kidobott hulladékokért, szoktak rájok vadászni a
hajósok. Jó erős lánczra csombókoznak egy négy ágú vashorgot, azt
mindenféle kakastollakkal tele aggatják s lebocsátják a tengerbe. A
czápa ezt valami különös delicatessenek nézi s horgon akad. Egyszer
Litrow hajóján jelenti a lánczra akasztott csengetyű, hogy horgon
van a czápa! A hajósok rögtön odarohannak s húzzák fölfelé a nehéz
prédát. A megfogott szörnyeteg azonban olyan ficzánkolást követett
el, hogy mielőtt a födélzetre ránthatták volna, egy darab az alsó
állkapcsából <span class="pagenum"><a name="Page_250" id="Page_250">-250-</a></span> a beleakadt horoggal együtt kiszakadt,
s a czápa visszaesett a tengerbe s elmenekült. A hajósok aztán újra
felcziczomázták a csalétkes horgot, s megint bedobták a hullámokba.
Alig fél óra mulva újra jelez a csengetyű; itt a czápa! Ezúttal
sokkal gyorsabbak voltak a felrántásában s nagyhirtelen
agyonütötték. Hát ez ugyanaz a czápa volt, a melyiknek csak az
imént szakította el az állkapcsa egy részét a horog.</p>
<p>Mulatságos története van azonban a «czáparészvénytársaságnak», a
mi a legközelebbi esztendőkben nagy mozgalmat idézett elő a
partvidéken, csaknem olyan nagyot, mint egy időben itt a
szárazföldön a kiházasító társaságok. Emlékezni fognak rá talán a
hirlapolvasók, hogy tavaly minden magyar és német hirlapot megjárt
az a hír, hogy Fiume közelében egy tengeri kutyát fogtak. Hát ez
nem volt tengeri kutya, hanem az olasz halászok úgy hiják a czápát,
hogy «pesce cane». – Kutya egy hal!</p>
<p>A fiumei öböl medenczéje mindenütt meredeken mélyed alá: a
parttól húsz lépésnyire lehet nagy hajóknak elhaladni, azért is nem
alkalmas tengeri fürdőnek; csupán Abbazia előtt van egy kis
zátonyos rész, a hol ötven-hatvan lépésnyire be lehet gázolni. Itt
van egy kis nyitott fürdő. Nyár derekán egy csoport apró gyermek
lubiczkolt a sötétkék hullámokban, épen dagály alkalmával, a midőn
az egyik megpillant egy szörnyű nagy állatot a tengerben, a mi
feléjük közeledik. Elsikoltja magát: «pesce cane!» s arra
valamennyi társa rohan ijedten ki a vizből a part felé, nagy
rémsikongatással.</p>
<p>A tengeri szörny azonban nagyon inyencz az emberhúsra, kivált a
gyöngéjére: s itt most egy egész terített asztal van előtte. Nem
gondolkozott sokat a nagy bolond fejével. Villámsebesen oda lökte
magát a gyermekek fürdőtanyájára; hanem ottan aztán, mielőtt egy
ártatlant elkaphatott volna, utolérte a nemesis. A sekély vizben
megfeneklett. Saját hatalmas rohama által úgy beletúrta
<span class="pagenum"><a name="Page_251" id="Page_251">-251-</a></span> magát a fenékhomokba, hogy nem tudott
megfordulni; nem birt visszamenni a tengerbe.</p>
<p>A gyermekek sikoltozására előrohanó hajósok, halászok, a mint
meglátták, hogy a czápa zátonyon akadt, rohantak oda csáklyákkal,
fejszékkel, hogy agyonverjék, de nem lehetett ám! A roppant
hatalmas szörnyeteg még a vízen kívül is félelmes ellenség: úgy
csapkodott a farkával maga körül, hogy nem lehetett felé
közelíteni, s hanyatfordulva széttátotta irtóztató száját, hat sor
fényes fogával, hogy minden embernek elment a kedve beszédbe
elegyedni vele.</p>
<p>S e sikertelen küzködés alatt beállt az apály, a víz egészen
lefutott a czápáról, az ott maradt a szárazon. Ekkor tünt még ki
egész rettenetes voltában. Nyolcz méter volt a fejétől a farkáig, s
a felnyitott torka akkora, hogy egy ember kényelmesen
belesétálhatott. Valami négyszáz éles fog villogott benne.</p>
<p>A hajósok utoljára fölkeresték Litrowot, hogy mit csináljanak az
elfogott czápával, az nem engedi megölni magát.</p>
<p>Pedig ha a dagály visszatér, félő, hogy elég vizet kap a
kimenekülésre.</p>
<p>– Hozzatok elő húsz hosszú dereglye-evezőt! mondá nekik Litrow.
Azokat rakjátok keresztbe a czápán, a két végit az evezőrudaknak
fogja meg két ember, így aztán majd birtok vele.</p>
<p>Megfogadták a tanácsot, odamentek evezőrudakkal s aztán negyven
ember húsz czölöppel csakugyan le is birta fogni a szörnyeteget
úgy, hogy az a hátán fekve se a farkával nem tudott pacskolni, se a
fogaival harapdálni.</p>
<p>Ekkor aztán tanakodtak, hogy hogyan öljék meg?</p>
<p>– Megálljatok! kiálta ekkor közbe egy hang a nézők közül. (Az
egész közönség odacsődült már erre a csodára.) Nem kell
meghasogatni a bőrét, nem kell összezúzni a fejét. Én megveszem a
czápát így, a hogy van. Adok érte ötszáz forintot. <span class="pagenum"><a name="Page_252" id="Page_252">-252-</a></span></p>
<p>Valami laibachi kereskedő volt, a ki azt az ajánlatot
hangoztatá.</p>
<p>Ötszáz forint! Ez olyan szó, a mit a süket is meghall.</p>
<p>– De hát elevenen akarja az úr megvenni?</p>
<p>– Nem azt. Elébb majd kicsináljuk, hogy meghaljon.</p>
<p>– De hogyan?</p>
<p>– Strichnint töltünk a torkába.</p>
<p>Jó gondolat. A mivel a szárazföldi toportyánférget is
pusztítják! Annak is ki lett találva a módja. A mi strichnin csak
kapható volt a patikában, mind elhozták, s azt nagy szivacsokkal
felitatva, belehajigálták a szörnyeteg torkába. Két három
szivacscsal még csak a fogait csattogtatta össze, s majd ledobálta
magáról mind a húsz evezőrudat, a mit már akkor százan is
teleültek, hanem utoljára mégis csak megsokalta a medicinát és
testált. Meg volt ölve szépen.</p>
<p>A laibachi kifizette az ötszáz forintot a diadalmas halászoknak
s aztán szekérre emeltette a czápát s magazint fogadott a
számára.</p>
<p>Valjon mit akar vele kezdeni?</p>
<p>Nagy dolgokat! Egy ilyen remek czápa rengeteg nagy kapitális, a
mire részvénytársulatot lehet alapítani. Mutogatni fogják.</p>
<p>A laibachi hazavitette a czápát, s rögtön készen volt a
részvénytársulat hozzá. Ötven forintos részvényeket bocsátottak ki,
de azoknak az árkelete oly rohamosan emelkedett, hogy mire a
fiumeieknek kinálták, már száz forintra ment az ázsióval. Csakhogy
kapni lehetett.</p>
<p>Soha jobb üzletnek még nem vetették meg az alapját! A reálitas
megvan. A jövedelmezőség bizonyos. A publicum érdekeltsége
kétségtelen. Végig fogják a czápát hordozni egész Európán. A
legelső kiállítás lesz Bécsben, ott már ki is fogadtak számára a
város közepén egy nagy táncztermet, a hová ezer néző befér
egyszerre. Naponkint ezer forint netto. A részvényeket már csak
protektio mellett lehetett kapni a syndikátustól. <span class="pagenum"><a name="Page_253" id="Page_253">-253-</a></span></p>
<p>A fiumei józaneszű kereskedők kérdezik Litrowtól, hogy nem
lesz-e ebből humbug? valami olyan tengeri krach? beleadják-e a
pénzüket?</p>
<p>– Minden azon fordul meg, mondá Litrow, hogy mi módon készítik
ki azt a czápát? Azt lehet csinálni jól, lehet rosszul. Majd én
odamegyek, megnézem.</p>
<p>Felkereste a laibachit a saját házában, kérdezi tőle, hogy
mennyire vannak hát a czápa kikészítésével?</p>
<p>– Oh, az pompásan megy előre. Ma lesz befejezve a kitömése.</p>
<p>– A «kitömése!» s vajjon ki végzi azt?</p>
<p>– Hát a tapaczéros. Tudd az hozzá, hiszen kanapékat is tud az
kitömni.</p>
<p>– Szeretném én azt látni.</p>
<p>A vállalat elnöke aztán elvezeté Litrowot a czápához.</p>
<p>A tapaczéros akkor is ott ült a szörnyeteg felnyitott torka
előtt, s nagy csomó csepüket dugdosott annak a bendőjébe egy hosszú
rúddal. Két festőlegény pedig kivülről firnájszolta a czápát szép
fényesre.</p>
<p>– Baj lesz ebből, signore! mondá Litrow az impressariónak; de ez
csak nevetett rajta.</p>
<p>– Értünk mi ehez, mi laibachiak.</p>
<p>Litrow hazament, s otthon azt mondá a fiumeieknek, hogy a mi
pénzt a czáparészvényekbe raknak, azt úgy híják olaszul, hogy
«perdutó».</p>
<p>Hanem azért a részvények csak hágtak a magasba.</p>
<p>Készen volt már a czápa a világkörútra: külön vonatot fogadtak
számára, megkoszorúzták a lokomotivot, s fehérbe öltözött leánykák
hintettek az útjára tengeri füvet, mikor kiindulását tartá.</p>
<p>A Bécsbe megérkezés estéjén az impressario azt táviratozá
Laibachba, hogy «holnapra tízezer jegy van kiadva!» mely távirat a
börzén is felolvastatott, s mesés hausset idézett elő.</p>
<p>Nem is volt benne pedig semmi nagyítás. Egész Bécs <span class="pagenum"><a name="Page_254" id="Page_254">-254-</a></span>
összecsődült a csodára, s még a kétfejű kisasszony is háttérbe
szorult a laibachi czápa előtt.</p>
<p>Hanem hát ezuttal, hogyan hogyan nem? megtörtént, hogy a bécsi
policzáj nem utólagosan, hanem előlegesen ütötte bele az orrát a
sintamarréba; s ez az orr (pedig még akkor nem is az udvarmesteri
hivataltól kapta) megérzette, hogy az a czápa olyan pokolbeli bűzt
terjeszt maga körül, hogy ettől az egész közönség mind kholerát fog
kapni. Hisz ez egy «fauler Fisch!»</p>
<p>(Kereskedői műnyelven így nevezik a felsült vállalatot.)</p>
<p>Dunába vele!</p>
<p>S mielőtt csak egy szál néző is gyönyörködhetett volna a
«tengerek királyában!» (így volt hirdetve) belelökette azt a
rendőrség a Dunába. Valószinűleg leúszott a fekete tengerbe.</p>
<p>S vele együtt elúszott a nagy részvénytársulat is.</p>
<p>Beütött a tengeri krach!</p>
<p>A részvényekből fidibus lett. Mint annyi sok másból, a mik
filagoria-falat beragasztani lettek jók.</p>
<p>De még jó lett volna, ha ennyiben maradt volna a czápainség. De
következtek még az utófájdalmak.</p>
<p>Előállt a bécsi tánczterem-tulajdonos, a kitől a czápa számára a
termet kibérelték s rengeteg kárpótlást követelt a
részvénytársulattól, mivelhogy az ő táncztermét a czápa ottléte
alatt oly intensive tele illatozta, hogy a falak mind impregnálva
vannak a bűzétől; ott neki az egész farsangon át bált tartani nem
lehet. Valahogy nagy nehezen mégis per nélkül kiegyeztek vele, s a
bánatpénzt, kárpótlást még a részvényeseknek rá kellett
fizetni.</p>
<p>S ez nem volt az első, se nem az utolsó czápa, a ki a
financzvilágban szerepelt; csakhogy ezt az egyet nevezték úgy az
igazi nevén. <span class="pagenum"><a name="Page_255" id="Page_255">-255-</a></span></p>
<h2>A PÉNZ BETEGSÉGEI.</h2>
<p class="right">«Non minor est virtus, quam <i>quaerere, parta
tueri!</i>»</p>
<p class="right">(«Könnyü <i>szerezni</i>, nehéz <i>megtartani</i>
a keresettet.»)</p>
<p>Micsoda?</p>
<p>Hát még a pénz is lehet beteg? Az universalis orvosság maga, a
mitől minden baj, betegség, nyavalya meggyógyul, még az is lehet
beteg? Az a bálványisten, a kit minden népek egyformán imádnak, a
ki az országok, királyok felett uralkodik, a kit úgy neveznek a
diákok, hogy «nervus belli» (a háború idege), még ez is lehet
beteg? Hát már a pénznek is van phylloxerája?</p>
<p>Ugy van biz az.</p>
<p>Hány gazdag családot láttunk már elmulni, a melyiknek elődei a
század elején fényben és jólétben úsztak s a század közepén már az
utódaik a hajdani palotáik ajtajára jártak kopogtatni egy kis
pártfogásért. Rettenetes dolog pedig az, mikor valaki a
«miatyánkból» azt, hogy «add meg nekünk a mindennapi kenyerünket»
nem az úr Istenhez, hanem egy ember-urhoz kénytelen elmondani.</p>
<p>Beteg volt az apáik pénze!</p>
<p>Hiszen nem mondom ám én azt, hogy igen sok ember ne lenne a
világon, a ki az egészséges pénzt is agyon tudja verni. Ugy mondják
azt nálunk, hogy «kanállal ette a pénzt!» Akkor biz a pénz elfogy,
ha még olyan egészséges volt is, mint a buzaszem.</p>
<p>Emlegettek az én időmben egy kereskedőt, a ki a franczia háború
alatt úgy meggazdagodott, hogy a mint a pénz összegyült nála hombár
számra, bankó, arany, ezüst, vegyest: restellte külön válogatni,
hanem kivitte az udvarra, s leterítve a hétgallérú köpenyegét a
földre, megszelelte a pénzt; a polyvát, a bankót a szél félre
hordta, az érczpénz a köpenyegen maradt garmadában, akkor aztán
lapáttal zsákra rakták. Mikor én láttam ezt az <span class="pagenum"><a name="Page_256" id="Page_256">-256-</a></span> embert,
már akkor csak a hétgallérú köpenyege volt meg, abban járt
télen-nyáron.</p>
<p>Félig a maga hibájából lett koldussá.</p>
<p>De hány ezer meg ezer család ment tönkre ez időkorban; hány árva
maradt mezitláb, egy ingben, a kinek a számára a megboldogult
szülők kincseket raktak félre; azt hitték gazdagságot hagynak
rájuk. Beteg pénz volt. Azt hitték, jó helyen van az, hármas
vexirzár alatt áll. Holt pénz lett belőle, a vasláda volt a
koporsója. Azt hitték, nagyon jól biztosítva van a pénzük, ha
rengeteg földbirtokra adták kölcsön, betábláztatták uradalmakra,
palotákra. Beteg pénz volt. Gyógyították. Hanem az orvosság drága.
Minden patika drága. De legeslegdrágább az az orvosság, a mi a
prókátor kalamárisában van. Mire vége lett a pernek, megette a
kapitálist a perköltség.</p>
<p>Mikor az én feledhetetlen jó apám fiatal házas volt, egyszer
télen elment az édes anyámmal a szülőihez látogatóba, a kik a
szomszéd faluban laktak. Este későn jöttek vissza szánkóval.
Egyszer csak a szánkójuk a hófuvatban neki megy valami keresztben
fekvő akadálynak s felfordul benne. A mint a hóbul felczihelődnek,
nézik, hogy mi volt az a veszedelmes akadék, a mi az út közepén
kizökkentette a szánt? hát egy nagy zsák volt, tele pénzzel.</p>
<p>Igazi nagy két köblös zsák, torkig tömve csörgő pénzzel. Két
férfinak dolgot adott azt a szánba fölemelni. Az apám másnap reggel
mindjárt kidoboltatta a piaczon, hogy a ki tegnap este valamit
elvesztett a gy...i országuton, jőjjön érte a házához. Nem sokára
jelentkeztek a kárvallottak: g..i előljárók voltak; az egész falu
pénzét hozták, zsákra rakva, átváltani új pénzért a várba.</p>
<p>A hálálkodó emberek felét a talált pénznek odaajánlották az
apámnak. Természetesen nem fogadta el: «Csak vigyék kegyelmetek
Isten hirével a pénzüket a várba, majd megfelezik azt ottan.»</p>
<p>De nem megfelezték: hanem megnégyötödözték. Az a nagy zsák pénz
tegnap még tizezer forintot ért, ma már új <span class="pagenum"><a name="Page_257" id="Page_257">-257-</a></span> pénzben
csak kétezeret kaptak érte. Tehát minden ember szegényebb lett
négyötödrészével a vagyonának.</p>
<p>A kik még láttak gyermekkorukban olyan lapos kétgarasosokat, a
miket a nép tréfája «vargatallérok»-nak nevezett el, olvashatták
rajtuk ezt az irást: «30 krajczár!» Ért pedig csak hatot. Ez már
nemcsak beteg, de sánta-béna pénz volt: négyötödét megütötte a
lapos guta.</p>
<p>A feketebankó akkora pusztulást hagyott maga után, mint a fekete
halál.</p>
<p>Későbbi időkben is értünk meg ilyen országos pénzepidemiát.
Talán még most is van minden magyar háznál olyan «emlékül»
tartogatott pénzjegy, a mit egy időben még mutogatni is veszedelmes
volt. Pedig, de büszkék voltunk rá, mikor a kalászában láttuk!
Rájött a fagy. S nekünk csak a szalmája maradt.</p>
<p>A régibb időkben, mikor még nem voltak takarékpénztárak, az
iparkodó ember, a mi kis pénzt félre tehetett, vett rajta házikót,
malmot, szőlőt; azt hitte, jó helyre fektette, ott megmarad az
árváinak. Pedig ott is utolérte a pénzt a nyavalyája. Az apa halála
után, ha dobra ütötték a házat, negyedrész árt adtak érte a
szomszédok: másnak nem is kellett; ha árendába adták,
vasharapófogóval sem lehetett a házbér fejében valamit kihuzni,
mind felment a tatarozásra; egyszer-egyszer le is égett a ház:
biztosító társaság még nem volt, s akkor aztán kevesebbet ért a
semminél. A malom, idegen kezelés alatt, nem hozott be annyit, a
mennyi a költség volt rá, mire az árva felnőtt nagy nyomoruság
közt, akkorra a malom maga magát őrölte meg. Azt a szőlőt pedig, a
mi árvatömeghez tartozik, már messziről meg lehet ismerni a virító
gazról, a mi nyakig ér benne: sohse szüretelnek azon. A földbe
fektetett pénz is beteg volt; megholt, eltemették.</p>
<p>Lett aztán később takarékpénztár elég, egymásra liczitálták a
betevőknek ajánlott kamatot. Egyszer aztán beütött a krach:
valóságos cholerája a pénznek. Milyen általános temetkezés volt
egész világszerte! Akkor látta <span class="pagenum"><a name="Page_258" id="Page_258">-258-</a></span> csak az ember hüledezve,
hogy hányféle betegsége van a pénznek: itt egy milliomos esett el,
a kinek magának voltak milliói; amott meg egy egész város,
városnegyed, néposztály, a hol ezer emberé volt a megbetegedett
millió. Mindegy volt, árva forintos volt-e a bankó, vagy lepedő
ezres? egyformán elvitte a keserű halál.</p>
<p>Hanem hát ezek még csak mind olyan betegségek, a mikben a pénz
maga szenved: ha meghalt, elveszett, nyugodjék békével! Ámde sokkal
pusztítóbb az a ragály, a mit a pénz magába az emberi lélekbe
átojt, mint a hogy elragad a himlő.</p>
<p>Minden ember ismeri azt a csodálatos melegséget, a mit a kezébe
tett pénzösszeg okoz. Valóságos láz az, a mit csak hosszú megszokás
után lehet elkapatni, mint az ágyúszóra való reszketést. Sokszor
megtörtént, hogy a ki váratlanul nagy összeget nyert a lutrin, vagy
örökségben, erre a hírre szörnyet halt, megütötte a pénz szele,
vagy megőrült: a pénz elvette az eszét. Ez a pénzláz az egyik
emberből zsugorit csinál, a ki ráül a pénzére, azt számlálja, s
minél több van, annál jobban koplal mellette; – a másik embert
pedig bolond prédává teszi, kifúrja a zsebét s viszi magával, mint
a rossz tündér a pokol paradicsomába.</p>
<p>Van egy német példabeszéd, a mely azt mondja, hogy minden
garasban három krajczár van: az egyik az «éléskrajczár», a másik a
«szükség-krajczár», a harmadik a «becsület-krajczár».</p>
<p>De hány ember van, a ki azt tudja, hogy egy garasban három ilyen
krajczárnak kell lenni?</p>
<p>A pénznek az a betegsége, hogy nem szeret megmelegedni; ha
arany, ha ezüst, elgurul; ha bankó, elrepül. Csakhogy ez már az
emberbe átojtott betegség.</p>
<p>Vannak azután, a kikben ez a veszedelmes ragály még jobban
elfajul, eszüket, szivüket halálra mérgezi; a kik a sok pénztől, a
mi a kezükön keresztül megy, olyan hagymázt kapnak, a melyben
elfelejtik, hogy az nem <span class="pagenum"><a name="Page_259" id="Page_259">-259-</a></span> a sajátjuk, hanem a másé. Ez aztán a
rettentő nyavalya: a pénz typhusa, a miben nemcsak az ember maga
hal meg, hanem még a becsület is; még a fiaira hagyott név is
meghal, s sírhalmaik fölé átok nehezedik sírkő helyett.</p>
<p>Volt egy nagy magyar város (azt hiszem, hogy több is volt), a
minek az volt a végzetes sorsa, hogy a város pénztára időközönkint
tönkre jusson. Az első esete az volt, a mikor a devalvatio miatt a
pénz elértéktelenedett. No, ennek nem a halandó emberek voltak az
okai; hanem a halhatatlanok. Ezt kellett tűrni békével. Az árvák
sirhattak.</p>
<p>A következő évtizedben meg az történt, hogy a városi pénzeket
sógorság-komaság révén kölcsönözték ki. Egy gazdag embernek kürtölt
kereskedő szedte fel a legtöbb összeget, a ki olyan jól élt, mint
egy bankár s a mellett olyan rosszul spekulált, mint egy
«schreiber». Mikor aztán már a kamatokat sem bírta fizetni, egy
reggel a jobb kezéhez kötött egy czukorvágó fakalapácsot, bal
kezébe pedig egy marék paprikát vett; azzal felment a városházára,
benyitott a pénztárnokhoz, a paprikát a szeme közé szórta, a
fakalapácscsal pedig a fejére sujtott, hogy az leszédült. Azután
kikereste kötelezvényeit a ládából, beledobta a vaskályhába, s
azzal hazament és felakasztotta magát. – Most aztán nemcsak az
árvák sírhattak, hanem maga a város is. Pedig a pénztárnok
becsületes ember volt.</p>
<p>Ekkor aztán nagyobb vigyázattal éltek. Az új pénztárnok mellé
rendeltek egy ellenőrt, a ki arra vigyázzon. A pénztárnoknál voltak
a pénztárhoz vezető vasajtó kulcsai, az ellenőrnél pedig a pénzt
őrző vasláda kulcsai. Egyik a másik nélkül a pénzhez és a
kötelezvényekhez hozzá nem nyulhatott, s minden este együtt hagyták
rendben a pénztárt: az egyik bezárta a ládákat, a másik a vasajtót,
s így mentek haza.</p>
<p>Ez esetben a pénztárnok szintén becsületes ember volt. Hanem az
ellenőr csak látszott annak. Egyszer az ellenőr <span class="pagenum"><a name="Page_260" id="Page_260">-260-</a></span> a
lakatos komájánál rendelt meg valami ötven darab, lábnyi hosszú s
egy hüvelyknyi széles vasrudat, mind a két végükön kifúrva; s aztán
ugyanannyi darab srófot. Az el nem tudta gondolni, hogy mire való
lehet mindez.</p>
<p>Az az úr pedig csinált ezekből a vasrudacskákból a srófokkal egy
olyanforma játékszert, a minővel karácsony hetében a «három
királyos»-t játszó gyermekek járnak házról-házra (csakhogy ez náluk
fából van): az egyik végére teszik a csillagot jelző lámpást, s ha
akkor a másik végén a két alsó rudacskát összenyomják, az egész
furfangos szerszám egyszerre magasra felnyúlik, mint egy lajtorja,
s viszi előre a csillagos lámpást, ha pedig széthuzzák az alsó
rúdat, akkor megint összelapul az egész nyujtalék, úgy, hogy egy
köpönyeg alatt elfér.</p>
<p>A városi pénztár az emeleten volt, utczára nyiló ablakkal. Az
ablakon ugyan nem volt keresztvas; hanem éjszaka fegyveres hajdu
járt végig a városház homlokzata előtt, a ki minden fordulónál
kibukkant a szegleten, s végig nézett az utczán. Ennek tehát meg
kellett akárkit látni, a ki az ablakon be akart volna menni, a hová
létra nélkül nem is juthatna fel, a létrát pedig nem dughatja az
ember a köpönyege alá. Hát akadt, a ki megmutatta, hogy ez is
lehetséges. Egy téli éjszakán, mikor a havat a legjobban hordta a
szél, az őrálláson sétáló hajdu az ellenőrt látta hazamenni, kézi
lámpással a kezében, bő köpönyegébe burkoltan, még presentált is
neki a puskájával, s aztán jó éjszakát kivántak egymásnak.</p>
<p>A mint azonban az őr a szögletnél megfordult, a maga harmincz
lépését végig járni a városház homlokzata előtt, harmincz oda,
harmincz ide: – az alatt az az úr elővette a köpönyege alól a három
királyok csillagtolóját, az egy percz alatt létrává nyult, mire a
hajdu visszaérkezett a szöglethez, már akkor a rabló benn is volt a
szobában, s a csillagtolót is felrántotta maga után, az őr semmit
sem vett észre. – Odabenn azután a nála levő kulcscsal felnyitott a
betörő minden ládát, összepakolta a pénzt <span class="pagenum"><a name="Page_261" id="Page_261">-261-</a></span> s
azután csak azt kellett bevárnia, a míg a hajdu «válts fel»-t
ordít. A míg azt felváltják, addig nem vigyáz ide senki. Azalatt
megint leszállt szépen az ablakból a csillagtoló gépével, azt ujra
összecsukta, a köpönyege alá rejté s hazament nyugodtan, még az
éjjeli őrtől, a kit útban talált, meg is kérdezte, hány az óra?</p>
<p>Másnap elbámult az egész világ, mikor kirabolva találták a
cassát. Hát már ide hogyan jöhettek be? A hajdunak látni kellett
volna, ha valaki létrával jár az utczán. Nem találták azt ki soha.
Csak mikor egyszer a pénztárrabló meghalt, akkor kapták meg a
padlásán a tolvajsághoz készített szerszámot. Hanem már akkor a
pénz oda volt; csak az angol soveraigneket és az orosz imperialokat
találták meg a hagyatékában, a miket nem mert kiadogatni, nehogy
rájőjjenek a szokatlan pénznemről a bűnösségére. – Megint csak sírt
a város és az árvák.</p>
<p>Utoljára már alig lehetett embert kapni, a ki vállalkozzék arra
a veszedelmes hivatalra, hogy a város pénztárát kezelje. Inkább egy
egész ispitályt őrizni, tele patécsos Lázárokkal! Olyan volt már az
a pénztár, mint a mesebeli Astaroth-bálvány, a ki minden hét évben
elnyelt egy szűz becsületet.</p>
<p>És azután, valljuk meg az igazat, hogy azokban a régi jó időkben
senkit se neveltek pénztárnoknak. Mikor az ember az iskolákat végig
tanulta, hát akkor tudta azt jól, hogy Jupiter hány gonosztettet
követett el az Olympon, tudta Horácz ódáit könyv nélkül; jártas
volt a Corpus jurisban: ez elég volt arra, hogy fiscalis,
szolgabiró, alispán legyen; a senatorsághoz annyi sem kellett; a ki
pap akart lenni, az tanult zsidóul is; felvette a tógát, meg a
sábeszdeklit; a kinek elég erős gyomra volt, hogy orvos legyen, az
felment Bécsbe az universitásra; a kinek meg a vonalakhoz és a
törtszámokhoz volt passiója, az az indzsellérségre adta magát; de
csak az, a kinek az iskolában semmiféle tudományt be nem vett a
feje: az került a számokkal való bánás keserves pályafutására,
<span class="pagenum"><a name="Page_262" id="Page_262">-262-</a></span> az ilyeneket úgy hívták, hogy
«schreiber». Egy fokkal magasabb sors a szolgáénál.
Gabonakereskedők, talpas kereskedők segédei voltak, abban vénültek
meg. Azt, hogy úri ember került volna a pénzkezelés mesterségéhez,
soha sem hallotta senki. Hanem mikor egy pénztárnoki állomás
megürült a városnál, meg a vármegyénél, vagy pedig általános
restaurátiók alkalmával, mikor az egész tiszti kart újra
választották: hát a kit semmi egyéb hivatalba be nem tudtak
szorítani, azon rajtamaradt a pénztárnokság. Hogy tud-e hozzá? Erre
a megválasztott csak azt felelte, a mit az oláh a hegedüre, hogy
«talán tudok, de még nem próbáltam». S ha aztán elhegedülte a
rábízott pénzt: nem ő volt a hibás.</p>
<p>Két fiatal ügyvéd került haza épen Budapestről a szülötte
városába, a hol a censurát letették: az egyiknek a neve volt
Hantosy Ferencz, a másiké Herkáli Tivadar. Régi jó pajtások, még a
gymnasium padjain is egymás mellett ültek, hol az egyik volt az
első, hol a másik. Az ügyvédi diplomájukban is egyformán
præclarumot hozott haza mind a kettő.</p>
<p>Az ilyen ügyvédi diploma abban az időben olyan volt, mint az
Aladin lámpája: ki mit kivánt, azt kapta meg tőle. Ezzel mehetett
az ember föl a szeptemvirségig, a personalisságig; aztán meg
maradhatott vele egyszerű prókátor.</p>
<p>A két ifju jóbarátnak a hajlamai mindenben ellenkezők voltak: a
míg Hantosy a külső viseletében egyszerű volt, társaságban keveset
beszélt, félrehuzta magát, addig Herkáli a gavallért játszotta; az
egész város az ő sárga gombos kék frakkjáról beszélt, az volt a
legújabb párisi módi, s a hol megjelent egy társaságban, szóhoz sem
hagyott mást jutni; ő tartotta az egész frekvencziát beszéddel;
pedig hát sok szónak sok az alja. De hát jól mulattak rajta: azt
mondták, hogy kedves fiu, a lányok meg épen bolondultak utána. Meg
is találta közöttük az épen hozzá illő életpárt; a leányok között a
legszebbet, a legbüszkébbet, <span class="pagenum"><a name="Page_263" id="Page_263">-263-</a></span> a hires tánczos Balmányi
Melaniet, a kinek az apja nyugalmazott tábornok volt, az anyja
pedig báróné, ezért a kisasszonyt is bárónénak hivták. Annak ugyan
nagyobb kilátásai is voltak; hanem hogy azután évről-évre
szélylyelment a legujabb házassági terve ezzel meg amazzal a
gróffal, ezredessel, földesurral, az idő előre haladván, végre is
be kellett érnie azzal, hogy a város legdélczegebb ifja kinálta meg
a kezével. A bárókisasszonynak ugyan sem apai, sem anyai részről
nem volt valami nagy vagyona, hanem azért a háztájuk fényt, pompát
mutatott, gazdagságot hiresztelt. Egyben azonban mégis jó szerencse
volt ez a házassági frigy az ifju ügyvédre nézve: a hajdani
generálisnak magas összeköttetései voltak előkelő főurakkal, a kik
nagy kiterjedésű birtokaiknak fiskálisává, majd jogigazgatójává
nevezték ki az ifju Herkálit, a mi azon időkben nagy jövedelemmel
járó állás volt. Nem annyira a fixum, mint a sok mellékes
accidentia. Az uradalmi fiskálisnak sohase kellett a konyhájáról
gondoskodnia, pinczéje, éléskamrája mindig telve, tűzifa ölekben az
udvarán, maga négy lovas hintón, felesége selyemben, bársonyban
jár, a minek soha se kérik az árát. Roppant pénzösszegek fordulnak
meg a kezén, a miknek egyéb biztosítékuk nincs, mint a nemesi
becsület. A kasznárok, tiszttartók számadásai az ő helybenhagyására
várnak, s tudták azt régen (tán még most is tudják), hogy ha az
ember az egyik szemét behunyja, a másikkal aranyat lát! Herkáli nem
is rejtegette az uraságát, nagyobb szelet csapott, mint maguk a
princzipálisai, a külföldön lakó grófok. Ez volt az ő ifju korának
az álma: fény, pompa, jó élet.</p>
<p>A másik kortárs, Hantosy pedig szintén a maga hajlandóságát
követve, kikereste magának a város leányai közül, nem azt, a melyik
legszebb, legpuczczosabb, hanem a melyiknek a jó szivéről,
hűségéről s jó gazdasszonyi tulajdonságáról meggyőződött: egy
kisbirtokosnak a leányát, a kinek volt ugyan háza, földje; de a
régi magyar <span class="pagenum"><a name="Page_264" id="Page_264">-264-</a></span> szokás szerint biz a lánynyal a szülők
semmit sem adtak, mikor szárnyra ereszték; kezdje a nélkülözésen,
ők is úgy kezdték, majd a haláluk után övék lesz minden, tisztán,
adósság nélkül, addig semmit sem kapnak. Úgy, hogy mikor az új
házasok az első ebédjüket elkölték, a mit az új asszony maga főzött
meg a konyhán, hát még akkor asztal nem lévén a szobájukban, a
kihuzó fiókos szekrényre terítettek, s a könyeik hullottak az
ételük közé. Hanem azért mégis boldogok voltak.</p>
<p>Volt már akkor hivatala Hantosynak (mert hiszen a nélkül nem is
házasodott volna), csakhogy a városnál az évnegyed végén utólagosan
fizetnek s kontóra tisztességes ember még csak egy asztalt sem
vásárol, mert ha vesz, hát olyat vesz, hogy az még az unokák
unokáinál is asztal legyen. A felesége szülőitől elég szép kegyelem
volt az, hogy a lakóházukat lekötötték biztosítékul a vejükért a
városnál. Mivelhogy Hantosynak azt a hivatalt sikerült elnyerni, a
mitől minden más ember fázott: a város pénztárának az őrzését. Azt
mondták rá, hogy vas a feje! Legrosszabb fizetés is volt az
valamennyi városi hivatal között. – De hát csak megéltek belőle, jó
iskola a szegénység, nagy bölcseséget lehet benne tanulni, pedig
hát az egész bölcseség ebből a két mondásból áll: «ne végy semmit,
a mi nélkül ellehetsz s ne adj ki többet, mint a mennyit
beveszel».</p>
<p>De mondjunk ki egy igazságot, a mivel tartozunk. A
«takarékossághoz» két ember kell, egy férj, meg egy feleség. Egy
magában nem tud ahhoz a férfi: vagy zsugori lesz, vagy pazarló.
Csak ketten együtt lehetnek takarékosak. Mikor a férj és feleség
estenden együtt játszanak ostáblát, Lange Puffot, hát meg van a jó
mulatság, s nem kerül semmibe. Az az ostábla egy háznál annak a
symboluma, hogy rendben van a gazdaság. Az a frigyláda. Arra az
ostáblára biztosabban adhat kölcsön a takarékpénztár, mint egy
emeletes házra.</p>
<p>Hát még azután, mikor egy harmadik is megérkezik <span class="pagenum"><a name="Page_265" id="Page_265">-265-</a></span> a
házhoz: egy kis angyalfő, a ki megunta a társaságot odafenn az
égben s ide tolakodott erre a világra s azt követeli, hogy őtet
szeressék, kézen hordják, csókolgassák. Bizony meg is teszik. Akkor
aztán még az ostábla is hosszú időre nyugalmazásba kerül. Jobb
mulatság a bölcső. Arra a bölcsőre is mernék kölcsönt adni, ha
takarékpénztár volnék.</p>
<p>Leányka volt. Erzsikének keresztelték. Az anyját is úgy hítták.
Az ugyan protestált a nevének kölcsönadása ellen.</p>
<p>– Majd ha a leány nagy lesz, én meg már vén leszek, hát akkor,
ha azt Erzsikének szólítod: engem úgy fogsz híni, hogy «Böske».</p>
<p>– Te nem fogsz soha vén lenni, mondá neki a férje, az Erzsike
pedig, ha nagy lesz, hát férjhez megy; nem marad itthon.</p>
<p>– Ugyan már hogy vennék férjhez egy szegény embernek a
leányát?</p>
<p>– Hát a hogy a szegény ember leányának az anyját férjhez
vették.</p>
<p>– Mikor lesz az? Ki tudja, mi lesz belőlünk addig?</p>
<p>Hanem hát a gondos családapa már olyan messze előre gondol.</p>
<p>Abban az időben már voltak ujságok is a világon; nem jártak
minden városba, de Pesten lehetett látni a kávéházban. Azokból
tanulta meg Hantosy, hogy van valahol Triesztben egy olyan
társaság, a melynél az embernek a pénze, ha rábízza, hát nem vész
el, de időjártával minden bizonynyal megnő és visszakerül; nem úgy,
mint a lutrinál, a mi az apró népnek olyan kedvencz pénzelhelyező
intézete.</p>
<p>Levelet irt egyenesen oda a kútforráshoz, a miben azt kérdezte,
hogy mi kellene ahhoz, hogy az ő most született kis leánya a
férjhezmenetelekor egy olyan summa pénzt kaphatna, a mivel
egyszerre megalapíthatná a háztartását?</p>
<p>A választ levél helyett élőszóval hozták meg neki. Pedig
<span class="pagenum"><a name="Page_266" id="Page_266">-266-</a></span> akkor Trieszt nem egy békaugrás volt
ide. Annak a társaságnak egyik biztosa jött le hozzá. Okát is adta,
hogy miért jött személyesen.</p>
<p>– Uram! ön az első ember Magyarországon, a ki kérdést intéz
hozzánk az iránt, hogy mibe kerül az élet- és halálesetre való
biztosítás? ön ritka példány: ki nem eresztjük a kezünkből. Mert a
hangyák, a méhek már régen tudják azt, hogy a fiaikról
gondoskodniok kell jövendő időkre; hanem az embereknek még most
kell azt megtanítani. Mi önt ebben a városban a mi társaságunk
ügynökévé szeretnők kinevezni. Ön a nélkül is pénzkezeléssel
foglalkozik, tehát ért a számvitelhez, s a hivatalos teendői
mellett ennek is könnyen megfelelhet. Fizetés kevés jár érte; hanem
a kötött ügyletek után rendes tantième, a mi időjártával
felszaporodhatik. A rendes fizetése önnek annyit tenne épen, a
mennyi az évi járulék egy tizezer forintnyi összegért, a mit az ön
kis leánya husz éves korában fog kapni, ha férjhez megy.</p>
<p>– Dejszen, uram, mondá Hantosy, a legszebb petrezselyem
zöldülhet ki az én házam ajtaja előtt azok felől, a kik én hozzám
azzal a szándékkal nyitnak be, hogy a pénzüket ide hozzák valamit
biztosítani. A pénzt csak a lutriba rakja be a nép, ha nem
muszáj.</p>
<p>– Lássuk csak. Vannak sürű tűzesetek önöknek a vidékén?</p>
<p>– Vannak bizony. Kivált azokban a helységekben, a hol nemes urak
laknak. A hogy más országban a becsületsértésért kardhoz, késhez
nyulnak, erre mifelénk épen úgy nyulnak a tüzes taplóhoz. Ha a
nemes legényt megdöngetik, mindjárt felszáll a veres kakas a házra.
Van itt egy falu, a melyet tíz év alatt háromszor porig leégettek.
A gyujtogatókat elitélték, becsukták három esztendőre; mikor
kiszabadultak, boszúból újra felgyujtották a helységüket. Az utolsó
tűznél aztán a kárvallottak magukat a gyujtogatókat dobálták bele a
tűzbe. A vármegye aztán ekkor ezeket a boszuálló gyilkosokat
csukatta be. Már <span class="pagenum"><a name="Page_267" id="Page_267">-267-</a></span> most, majd mikor ezek kiszabadulnak, ők
fogják negyedszer felgyujtani a falujokat.</p>
<p>– Akkor jól van: – én hoztam önnek egy nagy táblát, a min
Magyarország czímere van; azután meg egy láda apró táblácskákat
hasonló mintára, arany betükkel a czímer körül a társaság neve:
Assicurazioni generali. Minden biztosított házra egy ilyet fognak
kiszegezni.</p>
<p>– S azt hiszi az úr, hogy az atyafiak respektálni fogják ezeket
a kis bádog lemezeket, a kik még az úr Isten tíz parancsolatját sem
veszik tekintetbe a két kőtáblára irva?</p>
<p>– Nemcsak hiszem; de tudom. Mikor az a boszuálló gyujtogató
meglátja az ellensége házán ezt a czímert, azt mondja rá: «Ej ha!
Ha én most ezt a nádas házat felpörkölöm, annyi pénzt juttatok a
gazdája markába, hogy cserepes házat építhet belőle». S
felgyujtatlan hagyja.</p>
<p>Hantosy elvállalta a furcsa megbizást, a minek párját soha se
látta még senki s eleinte nagyon megbámulták a kapuját azért a
kifüggesztett czímerért, meg azért az aranyos köriratért; a miért
aztán őtet magát tisztelte meg a város népe egy új névvel, a mi nem
volt a prædicatumában. Úgy hívták, hogy a «Szekuráncs».</p>
<p>Még a leányát is úgy hívták az iskolában a gyermekek, hogy
«Szekuráncs Erzsi».</p>
<p>Hanem a számítás bevált. Azok a kis nemzeti czímeres
érczpaizsocskák csodát műveltek a falvakon. Megszünt a boszúból
való gyujtogatás, a vármegye tömlöczében egy zárka üresen maradt.
Később a hajótulajdonosok is beleízleltek a vízi veszedelem ellen
való biztosításba. Hantosynak volt már elég dolga. S a dolgával
együtt bizonyosan a jövedelme is szaporodott. Csakhogy ő rajta ezt
nem lehetett észrevenni. Se a belső háztartásban, se a világ előtti
megjelenésében; ő és a felesége nem mutattak nagyobb módot, mint
mikor a szűk kis fizetésből kellett kijönniök.</p>
<p>Ezért sokszor meg is szólta őket a baroness, t. i. Herkáliné, a
ki a férjeik között fentartott barátságnál fogva, <span class="pagenum"><a name="Page_268" id="Page_268">-268-</a></span> gyakran
ellátogatott Hantosyékhoz, de csak azért, hogy újnál újabb
öltözeteit irigyeltesse a barátnéjával s aztán eldicsekedjék vele,
hogy férje hány száz forintos hintót vett megint a számára, milyen
czifra filagoriát építtetett a szőlőben, hová fogja őt vinni a
nyáron fürdőre, meg hogy milyen fényes estély volt nála a mult
vasárnap; «miért nem jöttél, mikor hivtunk?»</p>
<p>Hantosyné megmondta, hogy nem való ő olyan fényes társaságba.
Nem is tudná visszaadni a meghivást, mert az ő háztartása igen
szerény. Az ura sem találná ott magát, mert kártyázni nem
szokott.</p>
<p>– Pedig igen szép jövedelmének kell lenni, erősíté a baroness,
az ügynöksége, mondják, hogy igen jól megy.</p>
<p>– Én nem tudom. Nem vagyok beleavatva.</p>
<p>– Akkor titokban élire rakja a pénzt, még felveti egyszer!</p>
<p>Rendesen a kis fiát is el szokta magával hozni a baroness: egy
elkényeztetett, felcziczomázott nyurga bábot, a ki kedvkeresés
végett mindenféle czifra játékszereket hordott a kis Erzsikének.
Hantosyné azonban nem engedte azokat itt hagyni, csak vigye haza
megint. – «Nem is igazi gyerek az, a ki öt kavicscsal el nem tudja
magát mulatni».</p>
<p>Aztán ott volt neki az ábécze: az is jó mulatság a gyerekeknek;
meg a képes könyv, a drágalátos! Ez volt az egyedüli luxus a
háznál: az apa karácsonyi ajándéka. Csakhogy ezekben Albert úrfinak
épen sehogy sem telt valami nagy mulatsága; ő már kilencz éves
kamasz volt, s még nem tudott olvasni, pedig a hat éves Erzsike úgy
olvasott már a könyvből, hogy az ujjával sem böködte a sorokat.</p>
<p>A baroness pedig sokszor kegyeskedett tréfálózni a kis
leánynyal, mikor az a játszótársával összekoczódott a játékban:
«no, no! az én Bertikémmel szépen bánj ám; mert azzal vetetlek el
feleségül, majd ha megnősz».</p>
<p>A kis leány eleinte keservesen megijedt ettől a fenyegetéstől;
<span class="pagenum"><a name="Page_269" id="Page_269">-269-</a></span> az anyjának a nyakába csimpajkozott,
sírva, hogy ő nem engedi magát a mamájától elvetetni. A baroness
nagyot tudott ezen nevetni. Hiszen csak tréfa! Kis bohó! Majd
bizony egy ilyen gazdag urfinak engednek egy olyan szegény leányt
elvenni, mint te vagy. – Hanem mikor a tréfás faggatózás már soká
tartott, egyszer csak azt mondta a kis Erzsike az ilyen
leánykérésre:</p>
<p>«Majd bizony, kell is nekem egy ilyen nagy szamár, a ki még
olvasni sem tud!»</p>
<p>Most azután Albert úrfin volt a sor a rívafakadásra.</p>
<p>Ezt az egy szót nem is felejté el soha egész életében.</p>
<p>A míg az előkelő úri dáma barátné az egyszerű Hantosynét
folyvást arra bizgatta, hogy ő is feszítsen úgy, a hogy mások, hisz
van módja benne, a férjének roppant nagy a mellékkeresete, addig
másfelől gondoskodott róla a jó sors, hogy legyen olyan jó barátja
is, a ki a mérlegnek az ellenkező serpenyőjét terheli meg. Ez volt
az ő kedves keresztkomája, Tabakos András uram. Híres, nevezetes
ember a városban.</p>
<p>Hogy mi volt Tabakos András uram voltaképen? azt így egy szóval
nem lehet megmondani. Sőt, valljuk meg az igazat, még majd a sok
szó után is nehéz lesz meghatározni, hogy mi volt hát? Tapasztalt
ember volt. Sokat nem tanult; iskolákat sem végzett; de sokat
látott, hallott és kigondolt. A franczia háború alatt nagyban
vállalkozott, nagyokat nyert, nagyokat vesztett, a végén kvitt
volt. Kitanulta a liferánsok furfangjait, a hivatalszobák
fortélyait s megjövendölte a devalvátiót (egy évvel azután, hogy
kiütött). A magasabb arithmeticában egészen otthon volt;
csalhatatlan combinátiói voltak, hogyan lehet a kis lutrit
szétrobbantani, csinált ternókat, nagyokat reszkirozott «extrátóra»
– még «Ruf»-ra is<a name="FNanchor_1" id="FNanchor_1"></a><a href="https://www.gutenberg.org/files/56627/56627-h/56627-h.htm#Footnote_1" class="fnanchor">1)</a> s azokat <span class="pagenum"><a name="Page_270" id="Page_270">-270-</a></span>
megnyerte, sőt egyszer, város csodájára, mind az öt száma pirossal
jött ki a «bécsi»-ben, roppant összegeket nyert, hanem azért soha
se volt húsra való pénze. A mechanicában különösen otthon volt, az
örökmozdonyt egy hajszál híján feltalálta, s hajót készített, a mi
magától fog úszni víz ellenében, mindenféle kerekeknek,
korongoknak, vízemelő csebreknek csodálatos összeműködése mellett,
s ez a gép mindennap előre haladt a megindulása stadiumához; –
hanem azért a zsebórája soha se járt. Több százezer font
sterlingeket kellett neki kapni nevezetes angoloktól, a kik akkora
jutalmakat tűztek ki a «világoskék georgina», a «háromszinű kandur»
előállítására, meg a circuli quadratura megoldására, a mik nála
mind a sikerülés utolsó pillanatára vártak, a mit nemcsak az egész
város, hanem ő maga is kétségtelennek tartott.</p>
<p>Már most tehát tudjuk, hogy kicsoda Tabakos András uram?</p>
<p>Hát a ki ennyi mindent tudott, értett és tapasztalt, annak nem
is lehetett másként, mint elvető kritikával beszélni az olyan
ujmódi vállalatokról, mint a minőkbe az ő kedves komája vágta a
fejszéjét. «Assecuratió, lutrizás, kártyázás az Úr Istennel! Azt ki
lehet számítani biztosan, hogy micsoda számoknak kell okvetlenül
kijönni a lutrin, állhatatos kitartás mellett; de ki tudja azt
kiszámítani, hogy hol, mikor, hány ház ég le? leüt az istennyila; a
kocsis elalszik a pipával a széna között; meg, hogy hol van egy
tőke a Duna fenekén, a mire a gabnás hajó rámegy s megfeneklik? Az
életbiztosítás pedig plane Istenkisértés. Ki akarjuk játszani a
halált? Hisz ez rosszabb játék a makaónál. Meglássa, kedves komám,
hogy ennek gyász lesz a vége! Megbukik az ilyen társaság s akkor
aztán ütheti minden ember pénzének a nyomát bottal. Azok pedig nem
mennek el Triesztbe, hanem ide jönnek kedves komámat ütni a bottal.
Nemcsak a pénzét, de még az eszét is elfogja ezen veszíteni.
Emlékezzék <span class="pagenum"><a name="Page_271" id="Page_271">-271-</a></span> rá, hogy én jövendöltem meg.
Megjövendöltem én a devalvatiót is.»</p>
<p>Hantosy az ilyen sötét profétiákra csak annyit szokott mondani,
hogy «hagyja csak, édes komám: maga csak csinálja a perpetuum
mobilejét, meg a háromszínű kandurját; az én dolgomat én értem
jobban!» Hanem a feleség kedélyében mégis meg lett örökítve az
aggodalom ezekkel a tudákos szőrszálhasogatásokkal a férje
vállalata fölött, a minek a romlása mindent elvihet magával,
vagyont, becsületet – talán még az életet is.</p>
<p>Mint igazi jó hitestárs, sokszor el is mondta a férjének, hogy ő
milyen nagyon aggódik a jövendő miatt; de az mindig megnyugtatá,
hogy hiszen épen az ő és a leánya jövendőjének biztosításában
fárad. Nehéz volt azt megérteni.</p>
<p>Egy esztendőben az a rendkivüli időjárás köszöntött be
Magyarországon, hogy a Duna fogta magát s mintha csak ő volna az
Elbe, vagy Volga, már november elején befagyott Titelnél! – Ezt is
megjövendölte Tabakos koma – utólagosan.</p>
<p>A korai jégzajlásnak azonban az a szomorú következése lett, hogy
több megrakodott gabonás hajó terhével együtt odaveszett.</p>
<p>Hantosy napról-napra ujabb károkról értesítette a
biztosító-társulatot, s leveleiben a száraz adatok mellé nem
mulasztá el nagy sajnálkozásának is kifejezést adni e szörnyű
csapások miatt.</p>
<p>Egyszer aztán azt irták neki vissza, hogy ne fogyaszsza a tintát
ezekkel a sajnálkozásokkal, hanem csak a tényeket közölje, mennyi a
kár? hová kell küldeni a pénzt? Az ilyen híres szerencsétlenség
csak szerencse az ilyen vállalatra nézve.</p>
<p>Hát az is lett. Mert a mint azt látták, hogy az elsülyedt
hajókért milyen pontosan ki lesz szolgáltatva a kárpótlás, már a
következő tavaszon valamennyi dunai kereskedő város
hajótulajdonosai mind siettek járműveiket biztosítani; <span class="pagenum"><a name="Page_272" id="Page_272">-272-</a></span> nem
lehetett volna már a «Szekuráncsnak» a kapujában petrezselymet
termeszteni, annyi ember adta egymásnak a kilincset. Volt is dolga
Hantosynak, alig győzte. «Még belé fog zavarodni! meglássa!» mondá
Tabakos András koma.</p>
<p>– Mert complicált dolog ez nagyon! Ez az assecuratio. Mindent
külön tabella szerint kicalculálni, inventálni, statistice
informálni, policeokat instruálni, rubrikázni, scontrózni,
stornirozni, computisálni, registrálni, expediálni, provideálni,
reducálni, correspondeálni, combinálni, assignálni, kvietálni,
terminusokra evideálni, agenseket controllálni, végül bilanceot
csinálni, aztán collaudálni. – Bele kell magát az embernek ebbe
confundálni!</p>
<p>Szegény Hantosyné se élőnek, se halottnak nem érezte magát,
mikor ennyiféle veszedelmet elsorolt előtte Tabakos koma; a miken
az ő férjének mind keresztül kell magát nivellálni. (Csak legalább
azt az utolsó szót értette volna, hogy mit tesz?)</p>
<p>Annyi bizonyos, hogy ehhez képest a városi pénztár kezelése
egészen síma munka volt, oda nem kellett egyéb, mint tiszta kezelés
és lelkiismeretes pontosság. Az év utolsó havában az egész számadás
elkészítése csupa játék volt Hantosyra nézve. Mikor jött a
cassavisitatió, az utolsó félkrajczárig rendben találtak ott
mindent. Most már aztán keresztvas is volt a pénztár ablakán, ki
sem lehetett rabolni.</p>
<p class="center">* * *</p>
<p>És egyszer csak úgy történt, a hogy Tabakos András komám uram
megjövendölte.</p>
<p>Az a sokféle számadás még a legokosabb embernek is megzavarja a
fejét.</p>
<p>Mikor Hantosy az év vége előtt lezárta a számadásait s elkészíté
a mérleget, hát a bonyolódottabb ügy, a biztosítási szakma egészen
rendben volt, hanem a sokkal egyszerűbb, a városi pénztár, abban
volt nagy hiba. <span class="pagenum"><a name="Page_273" id="Page_273">-273-</a></span></p>
<p>A «vagyon» és «tartozás» között nem kevesebb, mint háromezer
forint volt a különbség.</p>
<p>Hová tévedhetett el a három ezer forint?</p>
<p>Talán tévedésből ezeres bankjegyeket adott ki százasok helyett?
Ez nem lehet, mert akkor is a három százassal kevesebb lenne a
hiány.</p>
<p>Vagy talán elfelejtett valami kifizetett összeget a főkönyvbe
beírni? – Vagy kétszer iktatott be egy befizetést?</p>
<p>Sorra vette az egyes tételeket. Mindegyiknek rendben volt
beiktatva az igazoló okirata. Tételről-tételre helyes volt minden
bejegyzés.</p>
<p>És mégis háromezer forint a hiány.</p>
<p>Összetévesztette volna talán a két pénztárt, a mit kezelt? Az
egyiknek a kiadását vagy bevételét a másiknak a számlájára
rovatolta volna be? Egybevetett mindent; a hiba sehonnan sem derült
ki.</p>
<p>Ujra meg ujra végigküzdötte magát az egész halmazán a számoknak:
semmi elhibázott tételre nem bukkant. – És azért mégis háromezer
forint volt a bevétel és a kiadás közötti különbség.</p>
<p>Meglopták volna tán a pénztárt, a hogy már többször megtörtént
az elődei alatt? Ez is lehetetlen.</p>
<p>És mégis úgy van. Háromezer forint a különbözet.</p>
<p>Nagy összeg szegény embernek! Kivált kis városban: a hol
nincsenek heverő tőkék, hogy a megszorúlt ember végső
kétségbeesésében, ha nagy uzsorára is, felvehetné valakitől
kölcsön, hogy becsülete bukását – nem megmentse, de csak
ideig-óráig elpalástolgassa.</p>
<p>Neki pedig magának félretett pénze nincsen. A mit az ügynöki
fáradságával keresett, azt mind az életbiztosítási policeokba
helyezte el. A családja jövőjét akarta biztosítani vele. Hogy ha ő
meghal, a családja számára az a jövedelem fenmaradjon, a mit élve
tudott nekik nyújtani. Ez a pénz olyan, mint a földbe vetett buza;
aratáskor majd dúsan jutalmaz, de addig nem lehet a földtől
visszakérni! <span class="pagenum"><a name="Page_274" id="Page_274">-274-</a></span></p>
<p>Kihez fordúljon segítségért? Jó barátja nincsen annak a kit
szerencsétlenség ér. És az ilyen baleset egyértelmű a
becstelenséggel. Ki akarna rokona, barátja lenni egy
becsületvesztettnek? Azon még szánakozni sem szokás. Annak egy
garast szokás adni, hogy vegyen rajta egy kötelet s akaszsza fel
magát.</p>
<p>Ez a kötél.</p>
<p>De hát mi marad hátra más egy becsületvesztett emberre nézve,
mint meghalni?</p>
<p>Napokon át tartott ez a lelki haláltusakodás. Odahaza senkinek
sem szólt semmit; de a nő szemei az arczvonásokból olvasnak; a
feleség kitalálta, hogy férjének valami nagy búja van: nem ízlik
neki sem étel, sem ital, a mint a kanalat letette, szalad vissza a
hivatalszobájába. Nem felel a kérdésekre, nem hallgat semmire; még
a kis leányának a csevegése sem bírja mosolyra. Erzsike már az
iskolába jár, számolni is tanúl. Oda viszi az apjának a
palatábláját és mutatja, milyen jól megtudja oldani a rektor úrtól
feladott összeadást, kivonást, sokszorozást és elosztást. És
Hantosy magában átkozza még azt is, a ki a számokat feltalálta.</p>
<p>És a végzetes új esztendő napja közeledik, a mikor a
számadásokat a tanács elé kell terjeszteni. Mi fog történni akkor?
Mi lesz belőle? Hogyan éli ezt túl? Családja földönfutó lesz; még
az apai házat is elveszik tőle, a mi biztosítékul van lekötve!
Rettentő gondolat! Nem bírja elviselni. Alattomban kilopja
szobájából a pisztolyát és a hivatalszobába viszi. De a neje
észreveszi, hogy a pisztoly hiányzik az ágya fölül s kérdést tesz
miatta. Annak azt feleli, hogy késő este járva haza a hivatalból,
személyes biztonság végett hordja azt magával.</p>
<p>Pedig veszedelmes szándékai vannak vele. Ugy elnézegeti annak a
fegyver csövének a száját. De sokan fizettek már ezzel, a kik a
számadásaikat nem tudták mással egyensúlyba hozni, mint négy lat
ólommal!</p>
<p>Hanem egy dolog mindig kivette a kezéből a veszedelmes
<span class="pagenum"><a name="Page_275" id="Page_275">-275-</a></span> másvilág-kulcsát. Az az életbiztosítási
kötvény, a miben a kis leányának egykori kelengyéje fekszik, meg a
másik, mely nejének nyugodalmas örökséget igér. Ezeket nem lehet,
nem szabad egy pisztolylövéssel semmivé tenni! Nem! annak a ki a
szeretteire gondol, nem szabad magát megölni; ha elvesztett egy
életet, ujra kell kezdenie egy másikat: élni még nyomorban is, még
megalázottan is, mert az öngyilkosnak még a biztosító-társaság is a
temető árkán kívül ásat gödröt: az nem magát öli meg egyedül, hanem
az övéit is.</p>
<p>Hinni kell valami csodában! Hiszen nyugodt a lelke a felől, hogy
tiszta kézzel bánt a rábizott közvagyonnal. Valami nagy,
megfoghatatlan rejtélynek kell itt lenni, mely még kiderül; tán az
utolsó órában?</p>
<p>Az utolsó óra pedig már nagyon közel volt.</p>
<p>Deczember 31-én zord, hófuvatos este volt. Hantosyéknál a
rokonok, ismerősök gyűltek össze Sylvester-estéjét együtt
elmulatni. Az asszony sütött-főzött, férjének a kedvencz ételeit
készítette el; készen volt már minden, csak ő nem jött még meg.
Folyvást ott ül a városházánál a hivatalszobában. Pedig már nagy
szükség volna rá idehaza. Az apósa, meg Tabakos koma preferánczozni
szeretnének (szokták azt, krajczárba), de ő kellene hozzá
harmadiknak.</p>
<p>Mikor már a nyolcz órát is elharangozták, Tabakos András uram
maga vállalkozott rá, hogy felmegy Hantosyhoz a hivatalszobába és
haza idézi. De annak be volt zárva az ajtaja. Kopogtatott
rajta.</p>
<p>– Segítsek-e a számadást csinálni? – kérdezé tréfásan az ajtón
keresztül.</p>
<p>– Köszönöm; mindjárt készen leszek. Csak mulassanak addig!
hangzott onnan belülről.</p>
<p>Tabakos uram visszament nagy morogva, s oda érve Hantosyékhoz,
azt mondá: «nem szeretem ezt a dolgot, sehogy sem szeretem ezt a
dolgot».</p>
<p>A kis Erzsike szemfüles leány volt. Látta minden <span class="pagenum"><a name="Page_276" id="Page_276">-276-</a></span> arczon
azt a homályos aggodalmat, miből semmit sem értett, de annál jobban
megrémült miatta.</p>
<p>Kiment az anyjához a konyhába s addig könyörgött a nyakán, míg
az megengedte neki, hogy menjen el ő maga az apát hazahívni a
hivatalból, a szolgáló kisérje lámpással. Az asszony maga is nagyon
nyughatatlan volt már e szokatlan kimaradáson.</p>
<p>Erzsike hát elment a városházára a lámpásos szolgálóval. Nagyon
sötét volt. Lámpás az utczán nem égett több, mint a városháza
sarkán, a szél szembefújta a havat. Annál jobban szaladt a két
leány. Persze féltükben futottak olyan nagyon.</p>
<p>A városháza kapujában a szolgáló künn maradt a hajdúval
beszélgetni. Erzsike pedig felszaladt az ismert lépcsőkön az apja
hivatalszobájáig s elkezdett az ajtón dörömbölni.</p>
<p>– No, ki az már megint? hangzott onnan belülről egy haragos
szó.</p>
<p>– Én vagyok apácskám, ereszszen be, kérem szépen.</p>
<p>Az ajtót kinyitották.</p>
<p>– Hogy jösz te most ide? kérdé az apa, s valami oly elrémítő
volt a tekintetében, hogy a kis lány csaknem sírva fakadt tőle.</p>
<p>– Minek zavartok most? Tudjátok, hogy nagy munkában vagyok, ma
el kell végeznem. Aztán épen téged eresztenek ki ilyenkor az
utczára, ebben a zegernye időben! Micsoda gondolat ez! – No már
most maradj itt. Majd együtt megyünk haza! Mindjárt elvégezem.</p>
<p>Azzal visszaült a nagy kiterjesztett könyvhöz, a miben hosszú
sorba voltak oszloppá felrakva a számok. Ez ám a szép leczke! Ezt
még talán maga a rektor ur sem tudná összeadni!</p>
<p>A kis Erzsike odatámaszkodott az apja térdére, s úgy bámúlta,
hogyan szedi rendbe az ezt a rengeteg sok számot.</p>
<p>Épen a végire járt. Talán tizedszer vizsgálta már keresztül
<span class="pagenum"><a name="Page_277" id="Page_277">-277-</a></span> az egész adathalmazt, mindent apróra
megbirálva; most már csak a főösszegeket adja össze. A kis leány
kerekre nyílt szemmel bámulta, milyen sebesen megy ez a nehéz
munka.</p>
<p>Egy helyen az ezeres számok között két «3»-as volt egymás
fölött. Hantosy fenhangon számolt, mikor ehhez a két hármashoz ért,
azt mondá: háromszor három az kilencz, s valóban az is volt a
főösszegbe beírva. – A kis Erzsike összecsapta erre a tenyereit s
elkezdett hangosan kaczagni.</p>
<p>– Nem jól van az, papa; hisz ez nem sokszorozás, hanem
összeadás. Három «meg» három csak hat!</p>
<p>Hantosy csak elámult, elmeredt, mint a ki egy rettenetes álomból
ébredt fel. Azután pedig egyszerre felkapta az ölébe a kis leányt,
összecsókolta, agyon meg agyonölelte; s úgy kaczagott hozzá, hogy a
ki nem látta, csak hallotta, azt hihette volna, hogy zokogva
sír.</p>
<p>«Három meg három nem kilencz, hanem hat!»</p>
<p>Hogy azt egy iskolás kis leánytól kell megtudni annak a nagy
okos embernek, a ki a számok tömkelegében olyan jártas, mint a
hajós a tengeren.</p>
<p>Itt van a hiányzó háromezer forint!</p>
<p>És ő tízszer keresztül ment ezen a két számon és tízszer
elhibázta, sokszorozva a kettőt egymással.</p>
<p>Ha ez valóban feljegyzésre méltó megtörtént dolog nem volna, a
legbolondabb képtelenségnek lehetne nevezni.</p>
<p>És a kis leány úgy nevetett hozzá! Azt hitte, hogy ez csak egy
kis tréfa volt! De milyen rettenetes tréfa. Majd az apjának az
életébe került.</p>
<p>Hantosy, a mint letörülte a könyeit, bezárta a vasládákat,
becsapta a könyvet; mintha a pokol kapuját csapta volna be azzal
együtt. Valamennyi agyarkodó ördögnek a farkát, valamennyi
kisértetnek a lepedőjét odacsapta vele együtt, a kik annyit
rémítették, puszta temetőkön, csontházakon keresztül kergették,
temető árkában sírját megvetették. <span class="pagenum"><a name="Page_278" id="Page_278">-278-</a></span> Egy gyermeknek, egy
angyalnak a szavára, hogy eltűntek a limbusba.</p>
<p>– Hahaha! hahaha! Hát te már tudod azt, hogy mennyi három meg
három? Én csak ma tanúltam meg!</p>
<p>Azzal az ölébe vette a kis leányt, betakargatta a köpönyege
gallérjába; úgy vitte hazáig; folyvást kérdezgette tőle, hogy mit
tud még abból a nagy tudományból, a mire az apját megtanította
ma?</p>
<p>És aztán útközben feldörömbözte a görög boltost, a ki már
bezárta a boltját; össze-vissza vásárolt nála tokaji bort,
piskótát, czvibakot; egész füzér fügét, narancsot, czukros
mandulát, a mi csak kapható volt. A mai Sylvester-estét vígan meg
kell ülni! A szolgálónak dolog volt azt mind haza czipelni! – De a
mi a sok édesség közt a legédesebb volt, az az apának a széles jó
kedve volt. Olyan nagy beszéddel jött végig a folyosón, mintha
valami ütközetet nyert volna meg s annak a hírével jönne. Felesége,
vendégei mind kiszaladtak eléje; ő pedig mindenkit sorba csókolt s
bocsánatot kért mindenkitől, még a keze után ugráló kutyától is az
elmaradásért: «szegény Bodri; te is megkoplaltál!»</p>
<p>– Tedd le már azt a gyermeket az öledből! mondá neki a felesége,
mikor a szobában voltak s köpönyegét, téli sipkáját leszedték
róla.</p>
<p>Dehogy tette le, még jobban két karjára vette.</p>
<p>– Tudjátok azt, hogy ez a gyermek mit csinált ma? Az apja életét
mentette meg. A számadásaimban háromezer forint hiányzat volt. Két
hete már, hogy vesződöm vele; nem akadtam a hibára. Láthattátok az
arczomon, hogy mi járt velem? S ez a gyermek oda jön, s az első
pillanatra megtalálja a nagy hibát, a mit az én nagy bölcs eszem
elkövetett, hogy 3 meg 3 nem 9, hanem csak hat. Még most is az
őrűlés környékez, ha visszagondolok rá.</p>
<p>És aztán elbeszélte az egész történetet a rokoni körnek.
Rémséges tréfa volt az. A hallgatóknak a hátán futott végig a
borsódzás. A kis leány bámulva hallgatott s utoljára <span class="pagenum"><a name="Page_279" id="Page_279">-279-</a></span> elaludt
az apja ölében, a kezébe adott piskótával, azt is elfeledte
megenni. Vacsora sem kellett már neki.</p>
<p>A feleségének aztán mindent meggyónt Hantosy, még azt a
pisztolycsővel való kaczérkodását is és azt, hogy mi volt az, a mi
a kezét visszarántotta.</p>
<p>Egy évtized elmúlt, s az még a mi kis városunkban is hagyott
maga után nyomot. Gőzhajó is járt már s rendesen kikötött a város
közelében. Egy fűszerszámos kereskedőnek mellékkeresetet és
aranyzsinóros sapkát jövedelmezett a hajóügynökség. De a mi még
annál is több: casino is alakúlt a városban, a hol a vármegyei
nemes uraknak és a városi polgároknak volt találkozásuk, a mi a
társas életre igen jótékony befolyással szokott lenni.</p>
<p>Akkoriban hozták be az eszmecserének egy új nemét, a mit ez az
egy szó fejez ki: «paskevics». Nagy betűvel írva, így «Paskievics»
(mint a Conversationslexicon-ból kikereshető) jelent az egy hajdan
híres, de most már egészen feledékenységbe ment muszka hadvezért és
államférfiút; kis betűvel írva azonban örök életre hivatott s most
is népszerű eszme az; jelentvén a legelmésebb tarokkjátékot, a
minek a gyakorlásához okvetlenül négy ember szükséges, a hiányzót
nem lehetvén szalmabábbal helyettesíteni, mint a whisztnél. Egy
tagnak a jelen nem léte képes a gyűlést határozatképtelenné tenni.
Annálfogva az ilyen négy összeszokott paskevicsjátszóra nézve
valóságos sorscsapás az, ha egynek közűlök megfájdúl a foga,
kénytelen otthon maradni, nem mehet fel a casinóba. Hogyan fogjanak
egy negyediket? Paskevics nélkül pedig nem volna a nap tökéletesen
befejezve.</p>
<p>A «három árva» minden ujonérkezőt, a ki az ajtón belép, még a
kabátját sem akasztotta fel a fogasra, már karon fogják: «jön-e
negyediknek?» – Fájdalom! Máshová van angazsérozva. Milyen kár!
Vagy nem tudja a paskevicsot? – «Megtanítjuk mi öt percz alatt.»
Ritka embernek van bátorsága megmondani azt, hogy nincsen
elkártyázni való pénze. Hát akkor minek jár a casinóba?
<span class="pagenum"><a name="Page_280" id="Page_280">-280-</a></span></p>
<p>Megint nyílik az ajtó, megint új csalódás. A «szekuráncs»
érkezett meg. Ez minden este eljön ide a clienseivel találkozni.
Olyan dolgai vannak, a miket itt lehet legkönnyebben elintézni.
Aztán ő vágja fel az újságot, a mit még más a kezébe sem vett.</p>
<p>– Ez nem jön negyediknek.</p>
<p>– Pedig tud kártyázni; de csak minden esztendőben egyszer,
Sylvester estéjén.</p>
<p>– No, uramöcsém! kiálta rá a vén levéltárnok, üljön le velünk!
Fél krajczárban játszuk százát.</p>
<p>– Köszönöm. Nincs elvesztegetni való időm.</p>
<p>– Ennek meg már elvesztegetni való ideje nincsen.</p>
<p>(Mintha az ujságolvasás nem nagyobb idővesztegetés volna.)</p>
<p>Megint új érkező! Ah, ez már beválik. Fiatal gavallér, most jött
Pestről, ott végezte a cursust, most censurázott.</p>
<p>– Mintha csak hívásra jöttél volna, kedves öcsém. Itt az üres
szék; tedd le magad, te kezded az osztást!</p>
<p>Ezzel a szóval rohanja meg a türelmetlen táblabíró a fiatal
casinó-tagot; mire az sajnálkozva adja elő a mentséget:</p>
<p>– Kedves urambátyám! Bizony nem értem ezt a mesterséget.</p>
<p>– Micsoda? Nem értenéd a paskevicset? Hát ti pesti gavallérok
csak a harminczhármas tarokkot játszátok?</p>
<p>– De egyáltalában nem tudom, hogy melyik kártya üti el a
másikat.</p>
<p>– Hallatlan eset Magyarországon! S te a personális mellett
voltál jurátus? Hát mit tanultál akkor, ha még kártyázni sem
tanultál meg? Hát mindig csak ittál?</p>
<p>– Azt meg épen nem próbáltam.</p>
<p>– Hát mi a kű? Az egész napot elpipáztad?</p>
<p>– Az sem volt a számban soha.</p>
<p>– Per deos immortales! Se nem iszik, se nem pipázik, se nem
kártyázik! Hát hogy tudtál felnőni ilyen barommódra? <span class="pagenum"><a name="Page_281" id="Page_281">-281-</a></span></p>
<p>Ezen az erős tréfán aztán mindenki kaczag.</p>
<p>– Pedig édes apád ugyan jól tud ám kártyázni!</p>
<p>– Hát hisz épen azért nem tudok én. Felelé rá a magas, nyulánk
ifjú, kinek halavány, nyúlt arcza valami mélyen lappangó
búskomorságot árul el.</p>
<p>– Hát mit tudsz?</p>
<p>– Sakkozni.</p>
<p>– No akkor épen összeillesz a pénztárnok urammal, az sem él
mással, csakhogy nem kap hozzá társat. Hej, szekuráncs öcsém. Bújj
ki abbul az ujságbul! Itt van egy csodagyerek, a ki nem tud semmit,
csak sakkozni. Lesz már pártnered!</p>
<p>A fiatal ügyvéd eléje sietett az olvasó szobából kilépő
Hantosynak.</p>
<p>– Kedves urambátyám, rám sem ismer már. Én vagyok az a rossz
gyerek, a ki annyiszor betörtem az ablakát a labdával, mikor a mama
odavitt magával.</p>
<p>– Dehogy nem ismerlek, édes Berti öcsém. Azóta sem láttalak,
hogy a kis leányom ríva fakasztott egy szavával. Remélem, hogy
azóta már elfeledted?</p>
<p>– Dehogy felejtettem. Sőt holtig megemlékezem rá. Az az egy szó
volt az életemnek a napfordítója. «Kell is nekem ilyen nagy szamár,
a ki még olvasni sem tud!» Akkor szégyenletemben nekifeküdtem a
tanulásnak s helyre akartam hozni, a mit kényeztetésből
elmulasztattak velem.</p>
<p>– S úgy látszik, hogy helyre is hoztad. Ott voltam, mikor a
gyülésben kihirdették az ügyvédi diplomádat: præclárummal.</p>
<p>– Hát majd az ezután tünik ki, hogy megérdemlettem-e? De rajta
leszek, ha Isten segít.</p>
<p>– Segít téged más is.</p>
<p>A fiatal ember elértette a gyönge iróniát s büszkén emelte föl
fejét.</p>
<p>– De én protectio útján nem akarok előre menni.</p>
<p>– Nem is úgy értettem, magyarázá szavait Hantosy, <span class="pagenum"><a name="Page_282" id="Page_282">-282-</a></span> a kinek
nagyon megtetszett ez az önérzetes büszkeség a kezdő fiatalnál. –
Nem czéloztam én előkelő urak pártfogolására, hanem csupán arra,
hogy egykor azt az állást fogod betölthetni, a mit most édes atyád
elfoglal, ha ő belefárad, vagy nyugalomba akar vonulni: a mi
független állás.</p>
<p>Herkáli Albert mélyen a szemébe nézett Hantosynak e szavak után,
mintha a lelke fenekén maradt gondolatot akarná magtalálni s aztán
azt mondá neki: «hát ne próbálkoznánk meg egy sakkpartiera?»</p>
<p>Ez a legjobb mód megszabadulni a hivatlan hallgatóságtól. A sakk
unalmas játék, azt senki se nézi az embernek a vállán
keresztül.</p>
<p>A játék közben aztán így szólt az ifjú Herkáli a
játszótársának:</p>
<p>– Kedves urambátyám, nagyon el lehet foglalva mostanában, úgy-e
bár?</p>
<p>– Mint mindig, édes öcsém; miért kérded ezt?</p>
<p>– Csak úgy! – A városi hivatalán s a biztosítási ügynökségén
kívül még azzal is foglalkozik, hogy nagy uradalmak számadásait
felülvizsgálja a birtokos főurak megbizásából.</p>
<p>– A mikor ráérek.</p>
<p>– Hát hogyan van az, hogy kedves urambátyám épen csak gr. X-nek
a megbizását nem ér rá elfogadni, a kinek az apám kezeli a
jövedelmeit?</p>
<p>Erre a kérdésre egész a füle hegyéig elvörösödött Hantosy. – Nem
lehet erre a fiúnak feleletet adni! Mit? Azt, hogy a régi jó
barátja kezelését nem tartja olyannak, a miben az ő szakértő szemei
valami olyan hibát ne találjanak, a mi annak végveszedelmét
okozhatja?</p>
<p>Úgy tett, mintha csak a játszmára volna gondja.</p>
<p>– Vigyázz! mert a tornyodat elveszem a királynémmal.</p>
<p>– Tessék! Nem szoktam visszahuzni.</p>
<p>Hantosy elvette a tornyot.</p>
<p>– Akkor én egy huzással sakkmattot adok.</p>
<p>– Mesterem vagy! szólt Hantosy, kezét nyujtva az ifjúnak.
<span class="pagenum"><a name="Page_283" id="Page_283">-283-</a></span></p>
<p>Az pedig odahajolt hozzá s azt sugta a fülébe:</p>
<p>– Hát épen abból az okból, a miért ön nem ér rá az én apám
számadásait végigvizsgálni, nem igyekezem én azt az állást, a mi az
övé, valaha elfoglalni.</p>
<p>Most már mind ketten egymásnak a lelkébe láttak. Hantosy érzé
most már igen jól, honnan ered a fiatal embernek az arczán az a
gyógyíthatlan búskomorság. Ez sejti azt, tán tudja is jól, hogy az
a fény, az a dúskálkodó pazarlás, a mit a szülei háznál lát, honnan
ered, és hol fog végződni? Az egész világot egy homályon keresztül
látja. S ez a homály az apjának az előre sejtett gyalázata. Ez vet
árnyékot ifjúi arczára.</p>
<p>– Látogass meg bennünket odahaza, mondá neki. Nőm igen szivesen
fog látni.</p>
<p>– Hát Erzsike?</p>
<p>– Az már nagy leány. Ő viszi a ház gondját.</p>
<p>Nem kellett Bertinek másodszori meghivás: alig várta a másnap
délutánt, hogy Hantosyéknál látogatását tegye. (Délelőtt nem
szokás, mert olyankor az apa hivatalban van, a kisasszonynak pedig
a konyha után kell nézni.)</p>
<p>Mikor belépett hozzájuk, Hantosy alig akart ráismerni. Ez nem a
tegnapi búskomor gyászvitéz volt; de egy életvidám, jókedvü
ifjoncz, a kinek az arczáról, szeméből csak úgy sugárzik még a
tavasz villanyos melege. – (Hej te hiú ősz ember, hiába fested a
hajad, szakállad szőkére-barnára, ezt a villanyos sugárzatot nem
tudod a szemedbe festeni többé.)</p>
<p>A jókedvű fiú ezzel a szóval üdvözlé Erzsikét:</p>
<p>– Tudok ám már olvasni, Erzsike kisasszony.</p>
<p>A mire Erzsike nagyon elpirulva süté le szemeit: talán attól
tartott, hogy ha Berti olyan nagyon jól tud olvasni, még majd az ő
szeméből is olvas ki valamit.</p>
<p>Hantosyné maga is emlékezett még erre a szóra, de még arra is, a
mi azt megelőzte.</p>
<p>– Jaj, kedves uramöcsém! Nem úgy van az, mint régen volt.
Gyerekjáték összetörik. Kártyavár: elfujják. A mióta <span class="pagenum"><a name="Page_284" id="Page_284">-284-</a></span> a
gyerekek nagygyá nőttek: a szülőik alig ismerik egymást. Az én
Melanie barátném egy pár év óta még a névnapomra sem jön el hozzám,
s ha én megyek hozzá a leányommal, azt izeni ki: migraineja
van.</p>
<p>– Valósággal sokat szenved a mama a fejével.</p>
<p>– Csakhogy aztán, mikor az alispánnéhoz meg a generálisnéhoz
kell menni: akkor egyszerre meggyógyul.</p>
<p>– Talán nem egészen.</p>
<p>– Mind a kettőnek van eladó leánya.</p>
<p>– A generálisnénak három is, egyik rútabb, mint a másik.</p>
<p>– De azért uri drámák azok.</p>
<p>– Az igaz, hogy úrnak valók! Nagyon meg fogom süvegelni, a ki
elveszi valamelyiket; mert az nem lesz valami gyalog ember.</p>
<p>– Már bizony pedig, lássa kedves öcsém uram, szólt Hantosyné,
egészen komolyan fogva a beszédet. (Eredj csak Erzsike, nézd meg,
ki jár a konyhában!) Hát lássa kedves uramöcsém: azt nekem
kötelességem magának megmondani, hogy Melanie nekem egyszer, mikor
a főispán által adott bálban együtt voltunk, egész este folyvást az
egyik generális kisasszonyt magasztalta, azt a szőkét, a melyik
legszebb, kifogyhatatlan volt a dicséretében, és különösen én
előttem. Hogy az milyen jó partie! Milyen derék asszony lesz
belőle! Méltó lesz egy hozzá illő férjhez.</p>
<p>– Hát az igen szép a mamától, ha egy barátnéjának a kisasszonyát
boldogítani akarja, de ha én rám gondolt, hát azt mondhatom, hogy
én, mint vőfély, szivesen oltárhoz vezetem egymás után mind a
hármat, de mint vőlegény, egyiket sem.</p>
<p>– Hát meglehet, hogy nem is arra való volt Melanietól ez a
példálózás; hanem csak az volt a czélja, hogy figyelmeztessen
valamire. Hogy egy gazdag úrfinak, mikor már nagy ember lett, nem
szükséges visszaemlékezni arra, a mit gyermek korában mondott egy
szegény ember leányának. <span class="pagenum"><a name="Page_285" id="Page_285">-285-</a></span></p>
<p>Berti keserü mosolylyal pödörgeté serkedő bajuszát főlfelé, s
egész csendesen így szólt:</p>
<p>– Hiszen ha csak az a hiba, majd leszek én még olyan szegény
ember is, a kinek szabad a szegény ember leányának mondott szavaira
visszaemlékezni.</p>
<p>Erzsike visszatért a szobába; jelentve, hogy a dohányárendások
vannak odakünn, valami dolguk van.</p>
<p>Berti azt látta, hogy alkalmatlan időben jött s kalapja után
nyult, búcsut veendő.</p>
<p>Hanem Hantosy a vállára tette a kezét s visszanyomta a
székére.</p>
<p>– Csak maradjon itt, édes öcsém, majd elvégzem én a
dohányárendásokkal magam a dolgot.</p>
<p>Ez a szó «maradjon itt!» oly félreérthetlen kifejezéssel volt
mondva, hogy Bertinek lehetetlen volt azt beleegyezésül nem venni.
S hogy ez válasz volt arra az ő szavára: «Majd leszek én még olyan
szegény ember!» azt Hantosyné is sejthette jól.</p>
<p>Nem volt az ő előtte sem titok, hogy Herkáliék fényüző pompája
csak aranyfüst. Egyszer vége lesz annak.</p>
<p>A két gyermek aztán ismét jókedvű lett. Az a szó: «leszek én még
szegény ember!» egészen közel hozta őket egymáshoz.</p>
<p>Szabad lett visszaemlékezni.</p>
<p>«Hányszor megríkattuk egymást!»</p>
<p class="center">* * *</p>
<p>A catastropha pedig hamarább bekövetkezett, mint hitték, a kik
azt előre látták. S ezt az öreg X. gróf halála idézte elő, a kinek
jószágigazgatója volt Herkáli. Annak a kezén volt a roppant
kiterjedésű X. grófi majorátus. – Az új majoresco az elhunytnak
unokatestvére volt, egy nagyon rendszerető, szigorú uraság, a ki
nem követte az elődje elvét a szabadlopás tekintetében. Ez azon
kezdte, hogy az uradalmának minden belső tisztjét rögtön elbocsátá;
kit nyugdíjba tett, kit meg elkergetett. És azután <span class="pagenum"><a name="Page_286" id="Page_286">-286-</a></span> az
összes számadásokat felkérette magához, hogy személyesen
megvizsgálja. Veszedelmes uraság! A ki maga vizsgálja meg a
számadásokat. S aztán még ért is hozzá.</p>
<p>Egy reggel aztán, mikor nagyon szóltak minden toronyban a
harangok, arra a kérdésre, hogy ugyan micsoda nagy úr halhatott
meg? azt felelték, hogy a «Herkáli fiskális!»</p>
<p>Elcsodálkozott rajta minden ember! Az a derék nagy úr, a ki négy
lovas hintón járt, aranysujtásos hajduval, a kinek a felesége
selyemmel-bársonynyal söprötte az utczát, a kinek olyan nagy háza
volt? fényes nyári mulatója! Papagáj az ablakában, még a házőrző
kutyája is háromszáz forint volt! A ki olyan mindig nevető piros
pozsgás arczczal nézett a világra, a szava úgy hangzott, mint a
parancsolat! Az, ugyanaz halt meg! Tegnap még víg társaság mulatott
nála, éjfél utánig hangzott a czigányzene a termeiben és ma már ki
van terítve.</p>
<p>Vajjon mi érhette?</p>
<p>Hát a guta ütötte meg. Sok volt neki abból, a miből másnak
kevés. Nagy urak halála ez! Azok még a másvilágra is gyorspostán
utaznak.</p>
<p>No meg aztán hatlovas gyászszekéren. Rég látott a város olyan
fényes temetést, mint Herkálié volt; Melanie háromszor elájult a
gyászszertartás alatt.</p>
<p>Mikor aztán este későn vége lett a sok gyászparádénak, a
harangok elnémultak, a város megint elcsendesült, Hantosy
hivatalszobájában megjelent Herkáli Albert.</p>
<p>Arczkifejezésében több volt, mint a gyász; több mint a
szomorúság; valami, a mi még ezeket is túlsötétli: a szégyen
homálya volt az.</p>
<p>Odaborult könyezve Hantosy vállára, csak e szót tudva rebegni:
«Atyám!»</p>
<p>Hantosy átölelte őt s azt mondá neki:</p>
<p>– Jól mondtad. Az vagyok. Fiam.</p>
<p>Berti letörlé könyeit s elhatározott hangon szólt: <span class="pagenum"><a name="Page_287" id="Page_287">-287-</a></span></p>
<p>– És én azért jöttem, hogy önnek visszaadjam ezt a nevet.</p>
<p>– Hát nem akarsz már fiam lenni?</p>
<p>– Nem lehetek az többé!</p>
<p>– Én azt hiszem, hogy most már elég szegény vagy arra, hogy az
lehess.</p>
<p>– Ön már tudja?</p>
<p>– Mindent tudok. Atyád tízezer forintot elköltött a majoratus
rábizott pénzéből. Az ifjú gróf rájött erre. Atyád gyorsanölő
mérget vett; az lett a halála.</p>
<p>– Igy van, szólt csüggedten Berti. Ha koldusbot maradt volna
rám: nem szégyenleném. De a mit örököltem, az a gyalázat. Ez már
túlmegy a semmin! Én egy meggyalázott nevet nem kinálhatok egy
nőnek, a kit imádok, tisztelek. Azt mondhatom neki: jer velem a
nyomorba, de azt nem, hogy légy társam a pellengéren.</p>
<p>– Csendesülj le. Hallgass rám. Nem vár rád se koldusbot, se
pellengér. Itt van egy kötvény. Kis leányom születésekor
alapítottam ezt. Husz éves kora után, ha férjhez fog menni: tízezer
forintot kap készpénzben, menyasszonyi hozományul a biztosító
társulattól. Vedd ezt a kötvényt magadhoz; vágtass gyors szekérrel
X. grófhoz, mutasd fel neki: ő ért hozzá. Mondd el neki, hogy azt a
pénzt, a miről a megboldogult nem tudott számot adni, menyasszonyod
hozományából lefizeted neki rögtön az egybekeléstek után. Kimélje
apád nevét.</p>
<p>Berti csak odarogyott Hantosy lábaihoz, lesujtva nehéz
érzelmeitől s a zokogástól nem tudott szavakhoz jutni.</p>
<p>– A perczek drágák! mondá neki Hantosy, felemelve őt, sietned
kell, mielőtt a rossz hír szárnyra kel. Előzd meg. Ez a tied. És a
leányom szive is a tied. Te derék ember vagy. Arany a lelked: az ér
sokat. Ne hagyd el magadat. A míg visszatérsz, addig én mindent
rendbe hozok.</p>
<p>Herkáli Albert vágtatott ki gyorsszekérrel X. gróf falujába.
Késő éjjel volt, a mikor oda megérkezett. A gróf <span class="pagenum"><a name="Page_288" id="Page_288">-288-</a></span>
nyugalomra tért már, de arra a zajra, a mit az ifjú Herkáli
támasztott a kastélyban, előjött a hálószobájából s azt kérdezte:
mi baja van?</p>
<p>Berti megnevezte magát.</p>
<p>– Bocsásson meg, kegyelmes uram, az erőszakos háborgatásért. Ma
eltemették az apámnak a holttestét, ha ma nem szólhatok, holnap el
fogják temetni a becsületét is.</p>
<p>– Tehát szóljon.</p>
<p>A gróf bevezette dolgozószobájába az ifjút, s le sem ültette
ott, úgy mondatta el magának, hogy mi járatban van.</p>
<p>Mikor Herkáli Albert átnyujtá neki reszkető kézzel azt a
biztosítási kötvényt, a gróf föltette a szemüvegét s figyelmesen
végig olvasta azt. Még azután a lámpa felé is kiterjeszté azt, hogy
meggyőződjék felőle, vajjon a hiteles vízirat is benne van-e a
papirívben. Azután összehajtá azt, s a zsebébe tette.</p>
<p>– Üljön le ön, és irjon, mondá száraz hangon Bertinek.</p>
<p>– Mit parancsol kegyelmességed?</p>
<p>– Irja meg ön kineveztetését abba a jogigazgatói állásba, a mit
eddig az apja viselt. Nos? Nem fog a toll? vegyen másikat.</p>
<p>De biz a szemei nem láttak Bertinek a könyeitől.</p>
<p>– De én nem várok ám arra, a míg ön azzal elkészül, mondá a
gróf. Álmos vagyok. Majd holnap aláirjuk s hitelesítjük. Ha
elvégezte, a komornyik elvezeti a szobájába. Aztán e kötvényt pedig
adja vissza annak, a kié. No, vegye vissza, mondja, hogy én
küldöm.</p>
<p>– Kegyelmes uram! hebegé reszketve Berti.</p>
<p>– Hiszen az igaz, hogy tízezer forint nem bagatelle, hanem egy
olyan ember, a ki a menyasszonya kelengyéjét kész ide adni az apja
becsületéért, mindig megér tizezer forintot annak, a ki rátalált.
Jó éjszakát. <span class="pagenum"><a name="Page_289" id="Page_289">-289-</a></span></p>
<p>A folytatása ennek a történetnek csupa boldogság és öröm: azért
nem mondhatjuk rá, hogy «vége». Ennek nincsen vége.</p>
<p class="center">* * *</p>
<p>Mindezek a mesék pedig az életből vannak ellesve; egy ember
által, a ki nagyon régen él már, s nagyon sokat látott, hallott és
tapasztalt s azokra visszaemlékezik.</p>
<hr class="chap">
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href="https://www.gutenberg.org/files/56627/56627-h/56627-h.htm#FNanchor_1"><span class="label">1)</span></a> Ruf = mikor a
betett egyes szám, mint első a kihuzottak között, tétetik meg.</p>
</div>
</div>
<hr class="chap">
<p><span class="pagenum"><a name="Page_290" id="Page_290">-290-</a></span></p>
<p><span class="pagenum"><a name="Page_291" id="Page_291"><br>
-291-</a></span></p>
<h2>TARTALOM.</h2>
<p class="center">I. Szélcsend alatt.</p>
<ul class="TOC">
<li>A kuruczvilág után <span class="ralign"><a href="https://www.gutenberg.org/files/56627/56627-h/56627-h.htm#Page_3">3</a></span></li>
<li>Smaragdok és zafirok <span class="ralign"><a href="https://www.gutenberg.org/files/56627/56627-h/56627-h.htm#Page_30">30</a></span></li>
<li>Az ördög menyasszonya <span class="ralign"><a href="https://www.gutenberg.org/files/56627/56627-h/56627-h.htm#Page_42">42</a></span></li>
<li>Egy szegény asszony története <span class="ralign"><a href="https://www.gutenberg.org/files/56627/56627-h/56627-h.htm#Page_76">76</a></span></li>
<li>A debreczeni kastély <span class="ralign"><a href="https://www.gutenberg.org/files/56627/56627-h/56627-h.htm#Page_105">105</a></span></li>
<li>A villámjárta <span class="ralign"><a href="https://www.gutenberg.org/files/56627/56627-h/56627-h.htm#Page_187">187</a></span></li>
<li>Miért láttál? <span class="ralign"><a href="https://www.gutenberg.org/files/56627/56627-h/56627-h.htm#Page_198">198</a></span></li>
</ul>
<p class="center">II. Az életből ellesve.</p>
<ul class="TOC">
<li>A pánszlávok földén. Rejtelmes história <span class="ralign"><a href="https://www.gutenberg.org/files/56627/56627-h/56627-h.htm#Page_205">205</a></span></li>
<li>A miskolczi szűz <span class="ralign"><a href="https://www.gutenberg.org/files/56627/56627-h/56627-h.htm#Page_210">210</a></span></li>
<li>A socialdemokratia Európában és Éjszakamerikában <span class="ralign"><a href="https://www.gutenberg.org/files/56627/56627-h/56627-h.htm#Page_216">216</a></span></li>
<li>Mikor az embernek nincsen gondolatja <span class="ralign"><a href="https://www.gutenberg.org/files/56627/56627-h/56627-h.htm#Page_233">233</a></span></li>
<li>Egy karácsonyest a bolondok házában <span class="ralign"><a href="https://www.gutenberg.org/files/56627/56627-h/56627-h.htm#Page_242">242</a></span></li>
<li>Czápa-históriák <span class="ralign"><a href="https://www.gutenberg.org/files/56627/56627-h/56627-h.htm#Page_247">247</a></span></li>
<li>A pénz betegségei <span class="ralign"><a href="https://www.gutenberg.org/files/56627/56627-h/56627-h.htm#Page_255">255</a></span></li>
</ul>
<p class="center"></p>
<hr class="chap">
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tbody><tr>
<td class="tdr"><a href="https://www.gutenberg.org/files/56627/56627-h/56627-h.htm#Page_33">33</a></td>
<td>nem jutottt eszükbe</td>
<td>nem jutott eszükbe</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_48">48</a></td>
<td>megzavart ünepélyért</td>
<td>megzavart ünnepélyért</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_51">51</a></td>
<td>volt sopánkodássel</td>
<td>volt sopánkodással</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_53">53</a></td>
<td>«valamelyikèt» a sok közül</td>
<td>«valamelyiket» a sok közül</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_54">54</a></td>
<td>naphosszatt aludt</td>
<td>naphosszat aludt</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_69">69</a></td>
<td>ott megsemmísitsék</td>
<td>ott megsemmisítsék</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_70">70</a></td>
<td>míndig késett</td>
<td>mindig késett</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_70">70</a></td>
<td>kík névszerint</td>
<td>kik névszerint</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_77">77</a></td>
<td>szőke hajtfürtjei</td>
<td>szőke hajfürtjei</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_91">91</a></td>
<td>ez a plumpuddíng</td>
<td>ez a plumpudding</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_91">91</a></td>
<td>míndegy volt</td>
<td>mindegy volt</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_93">93</a></td>
<td>Bartolomeo Bergamí</td>
<td>Bartolomeo Bergami</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_94">94</a></td>
<td>holyan a szerencsés</td>
<td>hol van a szerencsés</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_94">94</a></td>
<td>Quen Butterflynek</td>
<td>Queen Butterflynek</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_95">95</a></td>
<td>hítelemre hozz bort</td>
<td>hitelemre hozz bort</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_96">96</a></td>
<td>valamít vetett</td>
<td>valamit vetett</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_99">99</a></td>
<td>királyí palota</td>
<td>királyi palota</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_102">102</a></td>
<td>gyászba öltözbe</td>
<td>gyászba öltözve</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_103">103</a></td>
<td>szegyenteljes irat</td>
<td>szégyenteljes irat</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_106">106</a></td>
<td>Ónody úrí</td>
<td>Ónody úri</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_139">139</a></td>
<td>érdemes czizmadia</td>
<td>érdemes csizmadia</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_141">141</a></td>
<td>elég csetepáté</td>
<td>elég csetepaté</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_150">150</a></td>
<td>kegyelméd excedálhatnék</td>
<td>kegyelmed excedálhatnék</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_171">171</a></td>
<td>szatmárí kapitány</td>
<td>szatmári kapitány</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_175">175</a></td>
<td>piczon meghálni</td>
<td>piaczon meghálni</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_183">183</a></td>
<td>lenni seki</td>
<td>lenni senki</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_205">205</a></td>
<td>egérforgó kalitkákkal</td>
<td>egérfogó kalitkákkal</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_212">212</a></td>
<td>akasztatta öket</td>
<td>akasztatta őket</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_245">245</a></td>
<td>Es az utczán</td>
<td>És az utczán</td>
</tr>
<tr>
<td class="tdr"><a href="https://www.gutenberg.org/files/56627/56627-h/56627-h.htm#Page_245">245</a></td>
<td>Gratulálok, gatulálok!</td>
<td>Gratulálok, gratulálok!</td>
</tr>
</tbody></table>
</div>







<pre>




End of Project Gutenberg's Szélcsend alatt; Az életbol ellesve, by Mór Jókai

*** END OF THIS PROJECT GUTENBERG EBOOK SZÉLCSEND ALATT; AZ ÉLETBOL ***

***** This file should be named 56627-h.htm or 56627-h.zip *****
This and all associated files of various formats will be found in:
        http://www.gutenberg.org/5/6/6/2/56627/

Produced by Albert László from page images generously made
available by the Google Books Library Project


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>



</body></html>